<!DOCTYPE html>
<html lang="en">
  <head>
    <meta charset="UTF-8" />
    <meta name="viewport" content="width=device-width, initial-scale=1.0" />
    <link
      rel="stylesheet"
      href="https://cdnjs.cloudflare.com/ajax/libs/font-awesome/6.5.1/css/all.min.css"
    />
    <link rel="stylesheet" href="style.css" />
    <title>QUESTION AND ANSWER LISTA</title>
  </head>
  <body>
    <h1>QUESTION AND ANSWER LISTA</h1>
    <div class="main-container">
      <div class="wrap">
        <h1 class="wrap-titel">Muxuu yahay kitaabka Shuruuxa?</h1>
        <p class="wrap-text">
          Dhacdooyinkii ugu naxdinta badnaa iyo dib-u-dhicii ugu ba’naa ee soo
          mara taariikhda Islaamka waxay ahayd riditaankii khilaafadii Islaamka
          ee Cusmaaniyiinta, ka gadaal markii ku dhawaad laba qarni loo
          maleegayey shirqoollo iyo dibindaabyooyin aan kala go’ lahayn. Waxaa
          tilmaamay uur ku taalladaas qoraagii kitaabka [Muxuu ku khasaaray
          adduunku burburkii muslimiinta] Abul-Xasan Al-Nadawi, isagoo yiri: “Ma
          ahayn burburkii, guuldarradii, dib-uga-gurashadii hoggaaminta iyo wax
          qabadka ee ku yimid muslimiinta dhacdo la mid ah kuwii ka dhici jiray
          taariikhda; sida burburkii dowladaha, maamullada, boqorrada,
          ilbaxnimada iyo siyaasadaha oo kale. Dhacdooyinka noocaas ah in badan
          bay taariikhda caalamka soo mareen, dhacdadaanse -burburka
          muslimiinta- ma jiraan wax lala barbardhigi karo.Dhacdadaani ma ahayn
          mid soo booddo ah oo maalin kaliya timid, waxay ahayd mid soo
          jiitamaysay sanado badan.Waa dhacdo ilaa maanta uusan caalamku siin
          muhimaddi iyo qiimayntii ay lahayd; waayo waxa uusan haysanin halbeeg
          sax ah hoogga iyo nasiibdarrada haysata awgeed.” Dhacdadaa xanuunka
          badani waxay kicisay quluubta qaar ka mid ah muslimiinta kuwaas oo
          arkay khatarta dhacdadaas, kuna bixisay xamaasad inay u howlgalaan
          sidii dib loogu taagi lahaa khilaafadii islaamka. Waxaa dhashay
          dhaqdhaqaaqyo islaami ah kuwaasoo ku baaqaya in loo noqdo ka
          xukunyeelashada kitaabka Allaah iyo hirgalinta shareecada islaamka.
          Hase ahaatee dhaqdhaqaaqyadii islaamka ee yimid dhiciddii khilaafada
          kaddib maysan hanan inay si sax ah u qiimeeyaan xaddiga waaqica,
          gaabis kaga jiray xagga aragtida iyo xagga manhajka awgii, taasina
          waxay keentay in manhajkii ka dhashay gaabiskaa uu isna noqdo mid
          gaabis ah. Waxaa la oran karaa Sayid Qudub ayaa ah kan Allaah uu
          waafajiyey qiimeynta sugan ee waaqica, sidaa ayuuna ku haleelay
          aragtida saxda ah iyo manhajka u dhigma daweynta waaqicaa, Ustaad
          Sayid oo ku bilaabay noloshiisa xarakinimo ku biiridii xarakada
          Ikhwaanka ayaa gudagalay inuu xaqaa’iqda islaamka uga daraaseeyo
          Qur’aanka kariimka ah si toos ah, isagoo ku miisaamay waaqaca hortiisa
          yaal miisaankaa aan marna khaldameyn (Qur’aanka). Taasina waa
          waafajinta Allaah, waayo xaqiiqada uu ku hanuunay kuma hanuuno qof
          miisaankiisa iyo halkuu wax ka qaadanayo ka dhigta Qur’aanka mooyee
          isagoon wax kalana ku qaseyn, taasina waa tan uu Sayidku kaga hormaray
          culumadii kale, kuwaasoon awoodin inay qiimeeyaan waaqica caalamka
          islaamka dhabnimadiisa, aanna ku hanuunin manhaj sax ah. Waxaa laga
          fili karay culumadaa inay noqdaan kuwa soo dhaweeya manhajkaa uu
          ustaad Sayid soo bandhigay kuwa ugu horeeya, inuu yahay manhajka ku
          habboon waaqicaan darteed. Manhajka dacwada ee uu soo bandhigay ustaad
          Sayid wuxuu ahaa mid ka dhashay yaqiintiisa inuusan aheyn habowga
          ummaddu mid kooban oo fudud ooy ku filantahay karkarid iyo hagaajin
          yar, sidaa awgeed ayuu dadka u caddeyey in halka sartu ka quruntay
          tahay tiiyoo dadku dib ugu laabteen jaahilayddii islaamku kasoo
          saaray, xataa kuwa ku nool dhulkii bari islaamku ka talin jiray.
          Waqtigu wuxuu dib ugu laabtay maalintii uu diinkana ula yimid aadanaha
          kalimadda –ilaah aan Allaah aheyn ma jiro-. Dadkii waxay dib ugu
          noqdeen cibaadada addoomada, iyo caddaaladarrada diimaha, weyna u
          dhabar jeediyeen kalimaddii towxiidka, walow ay qolooyin kaga
          dhawaaqayaan masaajidda iyagoon garaneyn macnaheeda iyo waxa ay u
          jeeddo toona, wuuna ku celcelinayaa asagoo ka raali noqday sheegashada
          xaqa xukun dajinta ee addoomeda, taasoo macnaheedu yahay sheegasho
          ilaahnimo. Waxaa eg inay qof ahaan u sheegtaan, ama goloyaal sharci
          dajin u sheegtaan amaba ummad ahaan u sheegtaan dhammaan waa isku mid,
          waayo idan uma heystaan xaqa xukun dajinta. Dadkii way ka tageen
          towxiidkii, mar hadday siiyeen sifaadkii ilaahnimo addoomo kale.
          Dhammaan bani’aadamku jaahiliyo ayey isgu dhurteen oo ay ku jiraan
          kuwan masaajidda kaga celcelinaya kalimadda towxiidka: “Laa ilaaha
          Illallaahu” iyadoon laheyn wax macne iyo ku dhaqan toona. Kuwani
          iyagaa ugu dambi badan uguna cadaab kulul maalinta qiyaamo, waayo
          waxay u noqdeen cibaadada addoomada- kaddib kolkii uu hanuunku u
          caddaaday iyo iyagoo ahaa kuwo ku noolaan jiray diinta Allaah! Sidoo
          kale ustaad Sayid wuxuu yaqiinsanaa in bilowga saxda ahi yahay fahamka
          jaahilinimada mujtamacaadka iyo mujatac Muslim ah uusan joogin dunida.
          “Muslimiinta u halgameysa dhab ugu soo celinta diintan adduunka, waxaa
          waajib ku ah inay si cad oo xeeldheer u yaqiinsanaato
          xaqiiqdaasi-jaahilinimada mujtamaccadka-oo aysan ka labalabeyn kuna
          tilmaanto dadka waxa xaqiiqadoodu tahay. Taas waa barta bilowga iyo
          ambaqaadka. Haddiise xarakadu ka weecato xaqiiqadaas in yar waxay ka
          lumeysaa dariiqa oo dhan, waxayna dhisaysaa wax aan asaas laheyn si
          kastoo ay u kulansato daacadnimo, dhabar adeyg iyo ku mamannaanta
          dacwada[1]. Waxaa kaloo uu yaqiinsanaa in halka dacwada dadka looga
          bilaabayaa tahay iyadoo dib loogu yeero towxiidka: “Waxaa loo baahan
          yahay ducaadda dadka ugu yeeraya Islaamka inay uga bilaabaan
          caqiiddada xataa kuwa isu haysta inay muslimiin yihiin oo warqadda
          dhalashadoodu u qirayso muslinnimo. Waa inay u sheegaan in Islaamku
          yahay marka ugu horreysa inay qiraan kalimadda “laa ilaaha illallaahu”
          macnaheeda runta ah kuna qiraan damiirkooda, cibaadadooda iyo hab
          nololeedkooda, caqiiddadaas oo ah in Allaah xukunka kaligii loo daayo,
          lagana faramaroojiyo kuwa sida gardarrada ah u sheeganaya awoodda
          xukunka”[2]. Wuxuu yaqiinsaday in dariiqa kaliya ee lagu gaari karo
          mujtamac muslim ah uu yahay dhisidda jamaaco islaami ah oo xubnaheeda
          leh. Wuxuu ustaad Sayid ku oranayaa kitaabkiisa (Islaamka iyo
          mashaakilka ilbaxnimada): “Waxay howshu ku bilaabataa xaqiiqadaan oo
          gasha qof ama dhowr qof qalbigood, kaddibna kooxdu ku dhaqaaqdo
          dariiqa dheer ee dhibka badan ee ku cusub dadka maanta – in yar
          mooyee- sidii uu berigii Islaamku yimid u cusbaa, kaddibna geeddigu
          ugu dambayn gaaro dhammaadka dhabbaha sidii kii horeba u gaaray.”
          “Aadanuhu dheg jalaq uma siiyo manhaj qoraal ama maqal uun ku eg,
          wuxuu aqbalaa manhaj nool oo jamaaco dadka ka mid ah noloshooda ku
          tarjumeen, kaasoo ishu arki karto, gacantuna taaban karto, caqliguna
          raadkiisa haleeli karo. Waxa uu aadanuhu ku aqbalayaa Islaamka markii
          uu mujtamac ku dhaqmaa jiro.” Sayid Qudub -Allaah ha u naxariistee-
          wuu u caddeeyey guud ahaan dadka gaar ahaana Ikhwaanka fikradiisaan,
          wuxuuna ku qoray kutubtiisa kala duwan gaar ahaan Dilaalka iyo
          Macaalimka. Waxaa dheeraa qoraaladiisaas in Sayid Qudub kula kulmay
          xabsiga xubno ka tirsan Ikhwaanka, una sharxay dacwada Qur’aanka iyo
          in caalamku noqday jaahili, lagama maarmaanna tahay in dib loogu
          howlgalo dhismaha mujtamac islaami ah, waayo waa dariiqa kaliya ee
          lagu dhisi karo dowlad islaam ah oo isu keenta muslimiinta una
          suuragalisa ku dhaqanka diintooda uu Allaah uga raali noqday sida uu
          Allaah yiri: ﴿وَعَدَ اللَّهُ الَّذِينَ آمَنُوا مِنْكُمْ وَعَمِلُوا
          الصَّالِحَاتِ لَيَسْتَخْلِفَنَّهُمْ فِي الْأَرْضِ كَمَا اسْتَخْلَفَ
          الَّذِينَ مِنْ قَبْلِهِمْ وَلَيُمَكِّنَنَّ لَهُمْ دِينَهُمُ الَّذِي
          ارْتَضَى لَهُمْ وَلَيُبَدِّلَنَّهُمْ مِنْ بَعْدِ خَوْفِهِمْ أَمْنًا
          يَعْبُدُونَنِي لَا يُشْرِكُونَ بِي شَيْئًا﴾ [النور:55] “Allaah wuxuu u
          yaboohay kuwa idin ka mid ah ee rumeeyey, wanaaggana falay inuu
          makaninayo (ugacan gelinayo) dhulka sidii uu u makaniyey kuwii iyaga
          ka horreeyey, wuu makaninayaa diintooda uu uga raalli noqday, wuxuuna
          ugu beddeli doonaa cabsidooda kaddib amni. Way i caabudayaan iyagoon
          wax ila wadaajineyn”.(Al-Nuur:55) Sida aan ognahay, aad bay u kala
          duwan yihiin inaad akhriso farriin sheekhaaga kaaga timid ama midka ku
          tarbiyeynaya iyo inaad la noolaato sheekhaas oo aad kala kulanto
          tarbiyada si toos ah, lana falgasho hadalladiisa, kuna dayato,
          weydiisana wixii kaa dheehgala. Haddii aan aragnay raadka erayada
          ustaad Sayid ku yeesheen inta badan kuwa ku howlan dhaqdhaqaaqa
          islaamiga ah, iyo badnaanta kuwa jecel ee ka helay qoraalladiisa xulka
          ah, sidee bay noqonayaan ardaydiisii la kulantay ee uu islaamka u
          sharxay, si toos ahna u tarbiyeeyey? Kuwaa uu Allaah nicmadaa siiyey
          waxaa ka mid ah Sheekh Mustafa Kaamil Maxamed- amiirka jamaacada
          “Al-saadicuuna bil xaqi” wuxuuna sharxay kitaabka Macaalimka. Sheekh
          Mustafa Kaamil wuxuu kaga warramay noloshiisii Ikhwaanka iyo la
          kulankiisii ustaad Sayid xusuus qorkiisii uu ugu magic daray “Aniga
          iyo Sayid Qudub”. Sheekh Mustafa wuxuu fahmay dacwada Qur’aanka,
          wuxuuna si qoto dheer u gartay jirrada aadanaha maanta, wuxuuna
          yaqiinsaday dawada kaliya ee ay leedahay inay tahay u noqoshada
          Rabbigeed. Wuxuu kaloo yaqiinsaday inay la gudboon tahay xarakaadka
          islaamiga ah inay qaataan fikraddaan iyo in aysan u habbooneyn qof
          Muslim ah oo xaqan ku hanuunay inuu ka gaabiyo waajibnimada dacwada
          islaamka. Taasina waa tan ku bixisay inuu sharxo kitaabka macaalimka;
          kaasoo asaaska u dhigay qorshaha dhaqdhaqaaqa dib u soo nooleynta
          islaamka waqtigan. Cadowga islaamku waxay dareemeen khatarta kitaabka
          Macaalimka waxay ku magacaabeen (Bayaankii xarakaadka islaamiga).
          Kitaabka Shuruuxa Macaalimka ee na horyaalla maaha mid la mid ah
          sharxidda kutubta ee la yaqaanno. Waa mid gaar ah. Ka badbadisna
          maahee waa arrin uu arki karo qof kasta oo akhriya ama daraaseeya.
          Waana kan qaar ka mid ah wixii ka dhigay inuu gaar noqdo: Tan koowaad:
          Sheekha sharxay kitaabka waa ardaygii qoraaga kitaabkan, isagoo
          dareemaya in macallinkiisu siiyey haddiyaddii ugu weyneyd nolosha.
          Miyey jirtaa nimco iyo siismo ka weyn in laguugu kaalmeeyo inaad
          diinta Allaah si sax ah u fahamto, ood rumeyso diyaarna u noqotid
          inaad wax walba u hurto diintaa Allaah dadka u doortay. Wada
          noolaashadaa dhabta ah ee dhexmartay Ustaadka iyo ardaygiisa, iyo ka
          qaadashada tooska ah xaqaa’iqda diintan, iyo ka caddeysashada iyo la
          tashiga Ustaadkiisa caqabad kasta oo uu ka fili karo dariiqa dacwada…
          Fursadahaa gaarka ah waxay ka dhigeysaa ardayga kan ugu mudan
          haleelidda ujeedooyinka kalimaadka iyo oraahyada Ustaadka ee
          kutubbadiisa kala duwan, isagaa mudan inuu sheego si tafatirin
          xaqiiqadii dacwada Ustaadka iyo ujeedooyinkiisii; sidaa awgeed qoridda
          ardaygan ee kitaabka shuruuxa macaalimka waxay ka dhigeysaa sharax
          gaar ah oo tilmaaman. Tan labaad: Qoraaga shuruuxa wuxuu dhisay
          jamaaco u heellan soo celinta ummaddii muslimka aheyd, waana
          talalabada ugu horreysa soo celinta khilaafadii, isagoo ka tilmaan
          qaatay Macaalimka. Taasi waxay u furtay aragtiyo waaweyn oon u furmeen
          haddii uu meel la fariisan lahaa cilmigii uu sheekhiisa kala kulmay.
          Sharaxani waa mid ku dhisan waayo aragnimo dheer oo qoraaga shuruuxu
          ka dhaxlay dhismaha jamaacadaa uu u huray ruuxdiisa, caqligiisa iyo
          waqtigiisa oo idil. Tan saddexaad: Qoraaga shuruuxu wuxuu tarbiyeeyey
          jamaacadan tarbiyo dhammeystiran oo taabatay dhinacyada nolosha oo
          dhan, ha ahaato caqli ahaan, feker ahaan, ruux ahaan, cilmi iyo aqoon
          ahaan, bulsho ahaan, akhlaaq iyo dhaqan ahaan, dhaqaaq iyo dacwo
          gudasho ahaan. Waxaa hubaal ah in tarbiyada uu qof tarbiyeeyo cid kale
          ay isaga laftiisa u tahay tarbiyo sida uu garanayo qof kasta oo fikrad
          u nool, dadkana ugu yeera, iskuna daya inuu ku tarbiyeeyo ciddii soo
          raacda. Tan afaraad: Tarbiyada jamaacadan waxay qaadatay afartan sano
          wax ka badan, waana waqti dheer oo u suuragaliyey qoraaga shuruuxa
          barashada laablaabyada iyo kurtumaha nafta aadanaha, iyo waxa ku bixin
          kara inay sare u kacdo. Marka aad akhriso shuruuxa waxaad arkeysaa
          qoraagu inuu yahay caalim ku xeel dheer tarbiyada aadanaha iyo
          daweynta cilladahooda, kuna dadaalaya nadiifinta nafta inteeda muuqata
          iyo teeda qarsoon… Xagga muuqaalka, Sheehku wuxuu ku dadaalayaa in
          daaciga muuqaalkiisu noqdo mid ka qeyb qaadanaya ku soo jeedinta
          indhaha dadka bilicda islaamka. (إن الله جميل يحب الجمال) (Allaah waa
          qurxan yahay, quruxdana wuu jecel yahay) (الطهور شطر الإيمان)
          (Isdaahirintu waa iimaanka barkii). Sidaa awgeed waxaad arkeysaa
          qoraagu inuu aad uga hadlayo arrimo la xiriira huga iyo hubqaadka iyo
          ahmiyadda ay u leedahay qofka daaciga. Dhinaca kalena wuxuu ku
          dadaalayaa in uu daacigu noqdo qof naftiisu saafi tahay, sirtiisuna
          wanaagsan tahay, ka badqaba jirrooyinka qalbiga, ayna ka buuxaan
          dareen aadminimo oo sare, la jecel wanaagga dhammaan aadanaha, Allaah
          dartii u jecel walaalihiisa mu’miniinta ah… Dadaalkaa waqtiga dheer ee
          aan kala go’a laheyn ee loo galay tarbiyeynta dadka iyo himmadaa sare
          ee isku dayga gaarsiinta nafta aadanaha kaamil ahaanshaheeda... waxay
          siisay shuruuxa dhadhan macaan iyo sanuun gaar ah oo aan meel kale
          laga heleyn. Tan shanaad: Sheekhu wuxuu ku dadaalay dhisidda wacyiga
          jamaacada oo ku aaddan dabeecadda loolanka u dhaxeeya xaqa iyo
          baadilka. Durbadiiba waxaa akhristaha shuruuxa u muuqanaya dadaalka uu
          ku bixiyey qoraagu ku wacyigalinta xubnaha jamaacada waxa hareerahooda
          ka socda iyo dabinnada cadowgu u maleegayo siduu nolosha dadka uga
          siibi lahaa xaqiiqada islaamka, iyadoo loo reebayo hummaag beeneed si
          dadweynuhu ugu dagmaan una maleeyaaan in islaamku weli dhaqan yahay!!!
          Cadowgu waxaa kaloo isku dayey siduu xarakaadka islaamiga ah qaarkood
          ugu leylin lahaa in meel dhexe la isugu yimaado oo lagu shaqeeyo
          wadiiqadaha jaahiliyadda si xarakaadku u gaaraan ujeedooyinkooda,
          dhanka kalana si bahalnimo ah kula dhaqmo xarakadii uu ka uriyo faham
          sax iyo raacidda manhajkii lagu soo celin lahaa mujtamac iyo dowlad
          muslim ah, ilaa ay dadku naftooda u baqaan, culumadiina ay noqdaan mid
          aamusa oo isku qanciya inuu ku jiro halkii iimaanka ugu hooseysay iyo
          mid isdhiiba oo ku cudurdaarta marna “labo daran kii fudud” iyo marka
          kale “kala rajixidda maslaxada iyo dhibka” Waxaa xusid mudan in
          sheekhu u adeegsaday tarbiyada jamaacada iyo baraarujinteeda sharaxa
          kitaabka macaalimka. Kitaabka shuruuxu asal ahaan wuxuu ahaa
          muxaadarooyin uu sheekhu u jeediyey qeybo kamid ah jamaacada oo la
          duubay kaddibna qoraal loo rogay. Halkan waxaan oran karnaa in
          shuruuxu ka sameysantay dadaalkii dheeraa iyo dhibkii la soo maray
          waqtiyo kala duwan, laga soo bilaabo la kulankii ustaad Sayid, ku
          tarbiyeynta jamaacada sannado badan fikradihii lagu soo bandhigay
          shuruuxa, kaddib duubistii tijaabadaas si uu u soo gudbiyo sheekhu
          wixii qalbigiisa ku jiray oo dareen ah, wixii aragtiyo iyo afkaar ahaa
          ee caqligiisa ku jiray, iyo wixii naftiisa degay ee ka dhashay la
          noolaashada dheer ee Qur’aanka iyo xaqiiqada ilaahnimada, iyo waayo
          aragnimo ka dhalatay tarbiyeynta dadkii kala duwanaa ee loo soo xulay
          dacwada, oo mid waliba u baahnaa tixgalin gooni ah iyo fahmidda
          nafsiyaddiisa si la isugu dayo in la gaarsiiyo martabad sare. Ugu
          dambeynna qoraal loo rogay duubistaa si ay u noqoto wax loo noqon karo
          lagana faa’ideysan karo. Ka hor gabogabeynta hordhacan, waxaan halkan
          ku muujineynaa tusaalooyin muujinaya dabeecadda shuruuxa iyo qaabka
          qoraagu uga hadlay arrimaha uu ku soo bandhigay ustaad Sayid kitaabka
          Macaalimka. Tusaalooyinka waxaan ka arki doonaa wixii aan horey u soo
          sheegnay ee ahaa in qoraagu (ardaygu) yahay kan ugu mudan inuu sharxo
          caddeeyana wixii uu soo koobay Sayidku. Ardaygu wuxuu daraaseeyey
          kitaabka Macaalimka markuu ahaa gacan-qoraalka, wuxuuna si toos ah uga
          qaatay ustaad Sayid sida loo fulinayo qorshaha xarakada ee uu Sayidku
          ku soo bandhigay Macaalimka, oo lafahaantiisu isku dayey inuu
          diyaariyo tarbiyeeyana racii koowaad ee noqon lahaa unugga
          horseedayaasha iyo hoggaamiyayaasha soo nooleynta islaamka, kuwaas oo
          uu u qoray Macaalimka si ay ugu caddaato kaalintooda iyo xaqiiqada
          howshooda. Bal aan dhuganno macnaha erayadan kooban ee uu ku qoray
          ustaad Sayid hordhaca kitaabka Macaalimka: “Horseedyaashaan
          go’aansaday inay u istaagaan dacwada waxaa lama huraan u ah inay
          helaan “tusmooyinkii dhabbaha”, tusmooyin ay ku gartaan kaalintooda,
          xaqiiqada howshooda iyo gunta ujeedkooda, halka ay ka bilaabayaan
          geeddi socodkooda, sidoo kalena ay ku gartaan mowqifkooda
          jaahiliyaddan dhulka oo dhan hareysay... Dadka maxay isugu imaan
          karaan maxayse ku kala tagayaan? Waa maxay tilmaamaheeda gaarka ah?
          waa maxayse tan u gaarka ah jaahiliyadda ku hareereysan? Maxay kula
          hadleysaa jaahiliyadda, sideebayse luqad islaam ugula hadleysaa?
          Waxaas oo dhan xaggee bay ka qaadaneysaa sideese u qaadaneysaa?”
          Tusmooyinkaa waa in laga qaataa asalka koowaad ee caqiiddadani
          leedahay... Qur’aanka... iyo tusaalooyinkiisa asaasigaa iyo aragtidii
          uu ku beeray xulkii la doortay, kuwaasoo Allaah uu ku xaqiijiyey
          dhulkan dhexdiisa wixii uu doonay, kuwaasoo u beddelay socodka
          taariikhda halkii uu Allaah la doonay Sidoo kale bal eeg sida Allaah u
          waafajiyey qoraaga (ardayga) caddeynta iyo kala dhigdhigidda wixii uu
          soo koobay (ustaadkiisu): (Horseedyaashaan go’aansaday inay u
          istaagaan dacwada waxaa lama huraan u ah inay helaan “tusmooyinkii
          dhabbaha”, tusmooyin ay ku gartaan kaalintooda…) Tusmada ugu horeysa
          ee ay tahay inay gartaan horseedayaalku waa (kaalintoodu waxay tahay);
          Kaalintoodu waa hoggaamin; dadka oo xagga Allaah iyo hanuunka loo
          hoggaansho, iyo inay gartaan inay u xilsaaran yihiin howl aad u weyn
          oo mug leh, sidaa awgeedna aysan fududeysan ama yareysan naftooda…
          Tusmada labaad: (waa xaqiiqada howshooda); howshoodu waa inay diinta
          dadka gaarsiiyaan, iyo inay isku dayaan xaqa inay dadka ku
          hanuuniyaan. Shaqadoodu waa taa; waana shaqo aadane qabto tan ugu
          weyn, waana howshii nabiyada (cs) Tusmada seddexaad: Inay gartaan
          (nuxurka ujeeddadooda) Waana Allaah oo addoon loo noqdo. Tusmada
          afaraad: Waa inay gartaan (Geeddi-socodka dheer halka uu ka
          bilaabmayo); waana caqiiddada, Waa inuu ahaadaa bilowgu had iyo jeer
          qaddiyadda caqiiddada iyo qaddiyadda kalimadda towxiidka. Tusmada
          shanaad: Inay gartaan (Qaabka uu noqonayo mowqifka ay ka istaagayaan
          jaahiliyadan arlada dhan ku habsatay) Waa ka-soocanka jaahiliyadaa iyo
          inay xaddidaan mowqifkooda iyagoo ku muujinaya kalabaxa iyo
          ka-soocanka jaahiliyadda. Tusmada lixaad: Sidoo kale inay gartaan
          (maxay dadka ku kulmayaan? Maxayse ku kala tagayaan?) waana qadiyadda
          Al walaa wal baraa’. Inay gartaan habkey u dhaqmayaan, iyo siday u
          jeclaanayaan, maxayse yihiin qodobbada lagu kulmi karo iyo kuwa lagu
          kala tagayo. Dhammaan arrimahaas waxaa xaddidaya oo sal u ah al walaa
          wal baraa’ oo lagula dhaqmo jaahiliyadda. Tusmada toddobaad: Sidoo
          kale inay gartaan (waa maxay tilmaamahooda gaarka u ah, waa maxayse
          tilmaamaha gaarka ah ee jaahiliyadda hareerahooda ah) waana midda aan
          ku sheegnay garashada waaqica. Waxaa lagama maarmaan u ah
          horseedayaalka inay aad u fahmaan waaqica; inay gartaan tilmaamahooda,
          kaddib ay gartaan tilmaamaha jaahiliyada hareerahood ah. Kaddib ay u
          xaddidnaato inta ay isu jiraan iyaga iyo jaahiliyaddu, iyo halka ay ka
          howl bilaabayaan iyo sidey ula dhaqmayaan jaahiliyadda. Tusmada
          sideedaad: Inay gartaan (Sideebay luqadda islaamka ugula hadlayaan
          jaahiliyadan? Maxayse kula hadlayaan?) Waana manhajka. Waa inaan
          garannaa qaabka aan ula hadleyno jaahiliyadan. La hadal kastaahi maaha
          mid habboon, bilow walbaana sax maaha, dariiqad walbaana na gaarsiin
          mayso inay jaahiliyadu fahamto waxa aan ugu yeereyno. Waana taa midda
          kala saareysa xarakaadka islaamiga ah. Tusmada sagaalaad: (inay
          gartaan halkeen waxaas oo dhan ka qaadaneynaa? Sideebaanse u
          qaadaneynaa?). Waa xaddidaadda halka wax laga qaadanayo iyo manhajka
          lagu qaadanayo, waana arrin aad muhiim u ah. Ugu dambeyn tusmadii
          tobanaad: Inay gartaan (sideebuu islaamku ugu abuuray xulkii la
          doortay - Saxaabadii ah- isbeddelkaas oo dhan. Xulkaa uu Allaah ku
          xaqiijiyey dhulkan dhexdiisa wixii uu doonay, xulkaas oo u beddelay
          khadka taariikhda halkii uu Allaah doonay. Saxaabadu waa tusaalaha aan
          dulsaareyno xaqaa’iqda islaamka si aan u aragno sideebay ku soo baxeen
          kuna dhismeen si waaqic ah? Waxaan arkeynaa sidee buu Cumarkii (RC)
          qalafsanaa ee adadkaa, dilaaga ahaa islaweynaa, isugu beddelay ninkaa
          caalimka ah, Alle tilmaanka ah, naxariista badan, ee hoggaamiye maamul
          wanaagsan ah. Sidee buu Khaalid bin Waliidkii cadowga islaamka ahaa
          ugu beddelmay seeftii Allaah ee galka ka baxsaneyd? Ma kuu caddaatay
          dabeecadda shuruuxa? Mase garatay usluubka qoraaga ee ku aaddan
          faahfaahinta arrimaha uu soo koobay Sayidku? Bal aan soo qaadanno
          tusaale kale oo aad u caddeynaya sida qoraagu u kala dhigdhigay wixii
          uu soo koobay ustaadkiisu. Ustaad Sayid wuxuu oranayaa mar uu ka
          hadlayey qadiyadda marxaliyada ee manhajka dacwada cutubka Aljihaad
          dhexdiisa: Astaanta labaad: waaqicinnimada dhanka dhaqdhaqaaqa ee
          diintan (waa xarako ama dhaqdhaqaaq leh heerar, heer walbana wuxuu
          leeyahay wadiiqo u gaar ah oo u dhigma waxyaabaha uu keensanayo iyo
          baahidiisa dhabta ah, heer walbana wuxuu usii dhiibayaa heerka ku
          xiga. Waaqacana kuma qaabilayo aragtiyo qayaxan, heerarka waaqacaasna
          kuma qaabilayo wadiiqo aan is bedelin) Qoraagu wuxuu faahfaahiyey
          biyodhaca erayada mugga leh ee ka hadlaya qaddiyadda ugu muhiimsan oo
          ay tahay in xarakada islaamiga ah mowqif ka qaadato si ay yoolkeeda u
          gaarto; waana qaddiyadda marxaliyadda (heerarka). Hoos u eeg
          qoraallada aan kasoo qaadannay sharaxii qoraagu(ardaygu) faahfaahiyey
          si uu u caddeeyo ujeeddooyinkii ustaadkiisu ka lahaa weedhan kooban.
          Wuxuu oranayaa qoraagu: “Waa kaa waxa loola jeedo inuu manhajku yahay
          mid marxalado leh; marka uu kasoo dhaqaaq bilaabayo gunta hoose ilaa
          dhakada sare, ama barta bilowga ilaa barta dhammaadka wuxuu marayaa
          marxalado kala duwan, marxalad walbaan leedahay ujeeddooyin gaar ah,
          waxay kaloo leedahay axkaam waafaqsan ujeeddooyinkaa, iyadoo wax ka
          qabaneysa baahiyaha marxaladdaas... Sidaa awgeed waa inay leedahay
          jamaacada muslimadda ahi fiqhi xarakadeed oo la jaanqaadi kara
          dabeecadda marxaladda, ujeeddooyinkeeda iyo baahiyaheeda iyo sidoo
          kale caqabaadka marxaladda, iyo wax allaale waxa ay keensaneyso
          marxaladdaasi oo garasho iyo faham ah, si ay ugu suuragasho inay
          shareecada Allaah kala soo baxdo axkaam waafaqsan marxaladdaas”.
          “Waana waxa loola jeedo marxaliyada aan ka sheekeyneyno” Waxaa hubaal
          ah tijaabadii ugu dambeysay ee dhammeystiran, xafidanna, hor taallana
          dadka ilaa qiyaamaha, inay tahay tii uu fuliyey rasuulku (SCW);
          nabigii ugu dambeeyey nabiyada, Allaahna uu ku xaqiijiyey gacmihiisa
          dhaqan gelinta diintaan si dhameystiran; aragti ahaan, manhaj ahaan,
          xarako ahaan, dhaqan iyo akhlaaq ahaan… Waa tijaabada kaliya ee
          quruxda badan ee mudan in muslimiintu ku daydaan, si dhameystiranna
          ugu xirmaan, tallaabo tallaabana u raacaan. Sida rasuulku (SCW) uga
          billaabay meel eber ilaa uu gaaray dhammaadkii ayey tahay in xarako
          kasta oo joogta maanta ay ka bilowdo isla billowgii si ay u gaarto
          isla dhammaadkii haddii Allaah uu u idmo, iyadoo mareysa marxaladihii
          uu maray rasuulku (SCW). Sidaa awgeed baahi weyn ayey u qabaan
          xarakaadku inay fahmaan marxaliyada sidii Nabigu (SCW) u fuliyey
          goortii uu Maka ka bilaabay inuu si sir ah ugu yeero dadka ilaa uu
          furtay Maka oo guushii islaamku dhabowday ugu dambeyntii, kaddibna
          Allaah uu ku fidiyey islaamka dhulalkii waqtigaa jiray kuwii ugu
          fogaa”. Macnaha marxaliyaddu waa inaan garanno heerarkii islaamka iyo
          dhaqdhaqaaqiisu soo maray, iyo sidii uu u fuliyey rasuulku (SCW). Ugu
          dambeyn waxaan ku soo hoorineynaa tusaaleyaashaa faalladan qurxan ee
          uu soo bandhigay qoraagu si uu u caddeeyo waxyaalaha laga dheehan karo
          cinwaanka cutubka koowaad “Jiilkii Qur’aanka ee fariidka ahaa” Qoraagu
          wuxuu yiri: Waxaan ka hadlaynaa cutubka koowaad ee kitaabka
          tusmooyinka dhabbaha, waana cutubka (Jiilka Qur’aanka ee fariidka ah).
          Waxaan aad u raacraaceynaa cutubka si aan u haleelno nuxurka kalimad
          kasta iyo oraah kasta iyo xaqiiqa kasta, aanna isku dayno inaan la
          noolaanno oo aan ka helno tusmooyin noo caddeeya xaqiiqada uu ka
          hadlayo cutubku iyo aragtida uu ka hadlayo qoraaga kitaabka
          “Tusmooyinka.” Waxaan shaki ku jirin in cinwaanka ah “Jiilkii
          Qur’aanka ee Fariidka ahaa” uu xambaarsan yahay dareen iyo duruuf gaar
          ah oo xiisa galineysa, raadna ku reebaysa nafta dadka doonaya inay
          maskaxdooda dib ugu soo celiyaan, isla markaana weheshadaan tijaabadii
          gaarka ahayd ee uu hirgaliyay nabigu (SCW) maalin maalmaha ka mid ah.
          Magaca Jiilkan Qur’aaniga ah oo kaliya ayaa ah mid soo jiidanaya
          qalbiga, kuna reebaya raad hilow badan, waana sababta uu cutubkani ugu
          muhiimsan yahay kitaabkan, haba ugu muuqato dadka qaar in arrimaha
          looga hadlayo cutubyada kale ay kasii muhiimsan yihiin. Waxaan shaki
          ku jirin in cutubkaan asaas u yahay cutubyada soo socda oo dhan; maxaa
          yeelay cutubkani wuxuu ka hadlayaa kitaabkii ay ka dhasheen
          xaqiiqooyinka laga hadli doono oo dhan (oo ah kitaabka Qur’aanka).
          Cutubyada ka dambeeyana waxaa la dhihi karaa waxay faahfaahin iyo
          caddeymo u yihiin cutubkan. Marka aan ka hadleyno jiilkan Qur’aaniga
          ah, waxaan ka hadleynaa Qur’aankii laftiisa oo ka soo muuqday nolosha
          jiil dadka ka mid ah, arrintaasina waa arrin weyn oo aan sahlaneyn,
          waana arrinta cutubkaan siinaysa muhimadda gaarka ah; sababtoo ah jiil
          kasta oo iimaan Allaah siiyay, isla markaana doonaya Allaah iyo
          rasuulkiisa, waxay ku hamminayaan oo tiigsanayaan sidii ay u noqon la
          haayeen jiilka Qur’aanka loogu magac daray. Sidaa awgeed haddii aan si
          fiican u fahamno cutubkaan, oo aan si fiican u dhuuxno, kaddibna aan
          ku dhaqanno, oo ay nolosheenna ka mid noqoto, waxaan ku guulaysanay
          inaan gooyno jidka kala barkiisa, waxaana ka gudbaynaa hagardaamada
          taal jidkan qeybo ka mid ah. Xaqiiqooyinka kale ee uu kitaabkaan ka
          hadlayo waxay noo noqon doonaan sii adkeyn wixii aan ka fahamnay
          cutubkaan muhiimka ah, gaarkana ah, islmarkaana cajiibka ah.
          <a href="#">Read more</a>
        </p>
        <button class="btn-toggle">
          <i class="fa-solid fa-circle-chevron-down"></i>
          <i class="fas fa-times-circle"></i>
        </button>
      </div>
      <div class="wrap">
        <h1 class="wrap-titel">Arkaanta Iimaanka</h1>
        <p class="wrap-text">
          Mahad oo dhan Allaah bay u sugnaatay. Isaga ayaan u mahad noqeynaa,
          Isaga ayaana kaalmo weeydiisan haynaa. Isaga ayaana hanuun weydiisan
          haynaa. Allaah ayaan ka magan galeynaa nafteenii shararkeeda iyo
          camalkeenii xumaantiisii. Allaah kor ahaayee qofkuu hanuuniyo wax
          lumin karaa ma jiro, qofkuu lumiyana wax hanuuni karaa majiro. Waxaan
          nafteydii u qiraayaa Allaah mooyaane inuusan jirin Ilaah kale oo xaq
          lagu caabido. Nabi Muxammad-na (naxariis iyo nabad gelyo dushiisa ha
          ahaato) inuu yahay Rasuulkii Allaah. Walaalaheena mu’miniinta ahaaw
          waxaan halkaan ku soo gudbineynaa qoraaladaan oo muhiimad aad u weyn u
          leh qofka muslimka ah, waajibna ku tahay in uu si fiican u fahmo
          caqiidada islaamka, qaasatan (Arkaanta Iimaanka) oo aan duruustaan ku
          soo qaadan doono taasoo ay ka kooban tahay (Lix Cashar), maadaama uu
          Arkaanta Iimaanka ka kooban yahay lix rukni. Kani waa (Casharka 1aad)
          ama qaybta 1aad Inshaa Allaah waxaan dib u soo qori doonaa shanta
          rukni ee ka haray darsigaan ku saabsan Arkaanta Imaanka. Wa Jazaakum
          Allaahu Khayran.
          <a href="#">Read more</a>
        </p>
        <button class="btn-toggle">
          <i class="fa-solid fa-circle-chevron-down"></i>
          <i class="fas fa-times-circle"></i>
        </button>
      </div>
      <div class="wrap">
        <h1 class="wrap-titel">Fahamka Islaamka</h1>
        <p class="wrap-text">
          Islaamku, oo inta badan si khaldan loo fahmaa ama si khaldan loo
          sheego, waa caqiido qoto dheer oo firfircoon oo ka kooban balaayiin
          adduunka oo dhan ah. Ku xididaystay waxbaridda ee Quran, Islaamku waxa
          uu koobay hab-nololeed dhammaystiran, oo ku haga shakhsiyaadka
          arrimaha caqiidada, cibaadada, akhlaaqda iyo dhaqanka bulshada.
          Dulucda Islaamka, Islaamku waxa uu xooga saaray cibaadada Ilaaha
          Qaadirka ah ee kalida ah (Allah), muhiimadda ay leedahay caddaaladda,
          naxariista, iyo raadinta aqoonta.
          <a href="#">Read more</a>
        </p>
        <button class="btn-toggle">
          <i class="fa-solid fa-circle-chevron-down"></i>
          <i class="fas fa-times-circle"></i>
        </button>
      </div>
      <div class="wrap">
        <h1 class="wrap-titel">Siiradii Rasuulka Muxammed (scw)</h1>
        <p class="wrap-text">
          Casharadan xiriirka ah ee aan kusoo koobnay boggan waxa ay ku saabsan
          yihiin siiradii rasuulkeena Muxammed (Nabadgalyo iyo Naxariis Korkiisa
          ha ahaatee). Cashar kasta marka uu dhammaado waxaa dhanka hoose ku
          lifaaqan fallaar tilmaameysa casharka xiga. Marka fallaartaas la
          gujiyo waxay si fudud kuugu sii xiriirineysaa casharka xiga. Sidoo
          kale dhanka midig (iyo dhanka hoose) ee baal ama bog kasta oo ka mid
          ah casharadan waxaa ku qoran tiro kuu fududeyneysa in casharkii aad
          doontid aad si fudud toos u booqan kartid. Inta bini aadamku awoodo
          ayaan isku daynay in aan fududeyno qaabka ay isugu xiriirsan yihiin
          qaybaha ay casharadani ka kooban yihiin; ee Fadlan ka faa'iideyso ;
          asxaabtaada iyo ehel-kaagana
          <a href="#">Read more</a>
        </p>
        <button class="btn-toggle">
          <i class="fa-solid fa-circle-chevron-down"></i>
          <i class="fas fa-times-circle"></i>
        </button>
      </div>
      <div class="wrap">
        <h1 class="wrap-titel">NASABKII RASUULKA SCW</h1>
        <p class="wrap-text">
          Sida la wada ogsoon yahay nasabka Rasuulka SCW ama abtirisiinyihiisu
          wuxuu galaa nabiyullaahi Ismaaciil oo uu dhalay nabi Ibraahim.
          Abtirsiinyada nabiga SCW waxay u qaybsantaa saddex qaybood: Qaybta u
          hooreysa marka nabiga SCW laga soo bilaabo waxay ku eg tahay ilaa
          Cadnaa, waana qayb culimada islaamka oo dhan ay isku waafaqsan tahay
          isla markaasna la hubo sixadeeda; Qaybta labaad oo iyaduna ka
          bilaabato Cadnaan waxay ku eg tahay ilaa nabi Ismaaciil, hase yeeshee
          waa qayb ay culimadu isku khilaafsan tahay sixadeeda in badan oo
          culimada ka mid ihina way ka gaabsadaan, qaar kalena way ka hadlaan;
          Qaybta saddexaad oo ka bilaabata nabi Ismaaciil ilaa laga gaaro nabi
          Aadan aad ayaay u adag tahay xaqiijinteeda iyo sixadeeda waxana
          wanaagsan in laga dhowrsada oo aan la dhex dabaalan. Waxaan markaa soo
          qaadaneynaa qaybta ugu horreysa ee ay culimada islaamku isku waafaqsan
          yihiin dhabnimadeeda hadday noqon lahaayeen kuwii hore iyo kuwii
          dambeba, waxaana weeye sidatan: Maxammed binu Cabdullahi binu
          Cabdimudhalib (Shaybah) binu Haashim (Camar) binu Cabdimanaaf
          (Muqiira) binu Qusayi (sayd) binu Kilaab binu Murra binu Kacab binu
          Nadar (Qays) binu Kinaana binu Khuseyma binu Mudrik (binu Ilyaas binu
          Mudar binu Nisaar binu Macad binu Cadnaa. Rasuulka SCW jilibkiisa
          waxaa la oran jirey reer binu Haashim, waxaana loogu magac daray
          awoowgiisii labaad, Haashim binu Cabdimanaaf. Haashim wuxuu ahaa nin
          ka sheegganaa reer Makka, wuxuu waraabin jirey xujeyda oo uu aabbihiis
          Cabdimanaaf ka dhaxlay, sidoo kale wuxuu ahaa ninkii ugu horreeyey ee
          jideeyey labadii safar ee suuratul Quraysh sheegtay oo ay qurayshtu u
          kala safri jirtay Shaam iyo Yamaan. Haashim Wuxuu dhalay afar wiil oo
          kala ahaa: Asad, Abu Seyfi, Nadla' iyo Cabdimudhalib iyo shan gabdhood
          oo kala ahaa: Sharaf, Khaalida, Daciifa, Ruqiya iyo Junna. Waxaa
          sagaalkooda ugu yaraa Cabdimudhalib oo ahaa nibiga SCW awowgiis.
          Cabdimudhalib siduu ku dhashay waxay ahayd aabbihiis Haashim ayaa
          Safar ugu kacay Shaam, wuxuuna sii maray Madiina oo uu ku guursaday
          kulana aqalgalay Salma bintu Camar. Haashim wuxuu sii watay
          safarkiisii Shaam. Markuu Shaam tegey ayuu xanuunsaday, muddo
          dabadeedna wuxuu ku geeriyooday magaalo la yiraahdo Qusa oo Falastiin
          ku taala. Salma, oo uur lahayd markuu Haashim tegey, waxay dhashay
          wiil ay u bixisay Sheyba. Haashim markuu dhintay waxa mas'uuliyaddii
          waraabinta xujeyda qaaday walaalkiis Mudhalib. Mudhalib markuu
          hawshaas muddo hayey ayuu Madiina aaday si uu u soo wado wiilkii uu
          walaalkiis Haashim ka tegey (Sheyba). Markuu Madiina yimid ayuu Salma
          ka codsaday inay wiilka ku darto hase yeeshee way u diidday, markaasuu
          ku yiri "waxaan u dhiibayaa hawshii aabbihiis iyo xaramkii Alle",
          sidaa ayeyna ugu dartay. Mudhalib markuu Makka ku soo noqday isagoo
          wiilkuu adeerka u ahaa wada, ayaa waxaa arkay dadkii Makka joogey
          markaasey wiilkii u maleeyeen addoon uu Mudhalib soo iibsaday sidaas
          darteed ayey wiilkii ku dheheen Cabdimudhalib (addoonkii Mudhalib),
          markaasuu mudhalib ku yiri "war hooggiinee, waa wiilkii walaalkay
          Haashim". Sidaas ayaa wiilkii Sheyba ahaa kula baxay naaneystaas
          Cabdimudhalib. Cabdimudhalib wuxuu dhalay toban wiil iyo lix gabdhood,
          waxaana tobanka wiil lakalal oran jiray: Xaarith, Subayr, Abuu
          Dhaalib, Cadullahi, Safar, Cabbaas, Xamsa, abuu Lahab, Qiyidaaq,
          Muqawim. Lixda Gabdhoodna waxay kala ahaayeen: Safiya, Arwa, Ummu
          Xakiim, Bara'Caatika iyo Ummayma. Cabdimudhalib wuxuu noqday nin
          cajiib ah oo qureysh oo dhan ka tilmaaman, wuxuu noqday odeygii
          qureysheed sida lo ogsoon yahayna wuxuu leeyahay qisooyin caan ah oo
          kala duwan, halkanna aynaan ku soo wada koobi karin, waxaana ka mida
          ahaa Duullaankii Abraha iyo Qodiddii Samsamka, kuwaas oo isaga iyo
          qureyshba Ilaahay ugu gargaaray.
          <a href="#">Read more</a>
        </p>
        <button class="btn-toggle">
          <i class="fa-solid fa-circle-chevron-down"></i>
          <i class="fas fa-times-circle"></i>
        </button>
      </div>
      <div class="wrap">
        <h1 class="wrap-titel">DUULLAANKII ABRAHA UU KU SOO QAADAY KACBADA</h1>
        <p class="wrap-text">
          Abraha oo ahaa nin xabashi ah oo yaman wakiil uga ahaa boqorkii
          xabashida ayaa markuu arkay sida carabbi kacbada ugu xajineyso waxaa
          galay maseyr markaasuu magaalada Sanca ka dhisay kaniisad aad u weyn
          isagoo raba inuu carab ka jeediyo xajkii ay kacbada u xajin jireen.
          Arrintii ayaa waxaa maqlay nin reer bani kinaana ah markaasuu
          kaniisaddii tegey oo qibladeedii wasakheeyey. Abraha markuu arrintaa
          ogaadey wuu ka xanaaqay wuxuuna go'aansaday inuu kacbadda dumiyo.
          Wuxuu soo kaxaystay ciidan gaadhaya 60,000 oo askari oo wata sagaal
          ama saddex iyo toban maroodi, maroodigii ugu weynaana isaga ayaa
          saarnaa. Abraha iyo ciidankiisii waxay soo socdaanba markay Makka ku
          soo dhow yihiin ayey geel Cabdimudhalib lahaa qabsadeen markaasaa
          Cabdimudhalib ergo ugu tegey isagoo doonaya in geeliisii loo soo
          daayo. Abraha wuxuu yiri: "kacbadiinnii ayaan duminayaa, adna geel
          baad dooneysaa!" Cabdimudhalib wuxuu ugu jawaabey: "geela anigaa leh,
          kacbadana Rabbi baa leh isagaan kaa difaacanaya" wuxu markaa Abraha
          yiri "haddii aydan ila dagaallamaynin Makka isaga baxa" qureyshna
          sidii ayey yeeshay, geeliina waa loo sii daayey Cabdimudhalib. Ka dib
          markuu Abraha soo gaaray togga Xasar ee Musdalifa iyo Mina u dhexeeya
          ayaa maroodigii istaagey oo diiday inuu u dhaqaaqo dhinicii kacbada,
          marka dhinaca kale loo jeediyana waa ordayey. Xaaladdu markey muddo
          sidaa ahayd ayaa Ilaahay markii dambe u soo diray shimbiro mid walba
          waddo saddex dhagax oo ay ku kala waddo afka iyo labada lugood. Ninkii
          uu dhagaxaasi ku dhacana wuu googo'ayey oo wuu dhimanayey.
          Dhagaxaantii dadkii dhammantood kuma wada dhicin ee waxay ku dhacday
          intuu Rabbi u qaddaray, intii kalena waa carareen iyagoo isjiiraya.
          Ninkii Abraha ahaa isagoo naf xumi ku jirto ayuu tegey Sanca oo uu ku
          dhintay. Qureysh oo markii ciidanku yimid buuraha ku kala carartay,
          markeey Abraha iyo ciidankiisii waxa qabsaday arkeen ayey guryohoodii
          ku soo laabteen. Qisadan waxaa ka warrantay suuratul-Fiil waxayna
          dhacday sannadkii uu Rasuulku SCW dhashay. waxaana loo bixiyay
          sannadkaas; sannadkii maroodiga (Caamul fiil).
          <a href="#">Read more</a>
        </p>
        <button class="btn-toggle">
          <i class="fa-solid fa-circle-chevron-down"></i>
          <i class="fas fa-times-circle"></i>
        </button>
      </div>
      <div class="wrap">
        <h1 class="wrap-titel">QODIDDII SAMSAMKA IYO NADARKII ABDI MUDHALIB</h1>
        <p class="wrap-text">
          Maalin ayaa Cabdimudhalib oo hurda manaam loogu yimid lana amray inuu
          faago ceelka samsamka oo muddo hore duugmay, meel uu ahaana aan la
          garanayn. Manaamkii ayuu ku weydiiyey meeshuu ceelku ahaa waana loo
          sheegay. Goortuu hurdadii ka kacay ayuu meeshii tegey isaga oo uu la
          socdo wiilkiisii Xaarith oo uu markaas carruur ka qabay wuuna qoday.
          Markii ceelkii la helay ayaa qureysh kula doodday oo tiri:
          "Cabdimudhalibow waa ceelkii aabahayo Ismaaciil waxaana ku leenahay
          xaq ee aan kula wadaagsano." Hase yeeshee Cabdimudhalib wuu ka diidey
          arrinkaa oo wuxuu yiri: "mayeelayo arrinkaan aniga ayaa la igu khaas
          yeelay". Muddo markii la dooday oo arrinkii lagu kala bixi waayey ayaa
          la go'aansaday in loo xukun tago habar wax sheegsheegta. Habartii ayaa
          la wada aaday. Goortii meel cidla ah oo dhexe la marayo ayaa
          Cabdimudhalib iyo nimankii jifadiisa ahaa, ee reer Cabdimanaf, biyihii
          ka go'een markaasey raggii kale ee qureysh oo la socday weyddiisteen,
          hase ahaatee wey u diideen iyagoo ka baqaya in ay dhammaantood oon u
          wada dhintaan. Cabdimudhalib markuu arkay xaaladdu meeshay marayso iyo
          inay halis ku jiraan, meesha ay marayaanna ay tahay saxaraa wax ka
          dhowna uusan jirin, ayuu ku yiri raggii jifadiisa ahaa "nin walba
          qabrigiisa ha qoto hana dul fariisto, hadba kii dhintana waa
          aasaynaa". Sidii ayey yeeleen laakiin markay muddo joogeen ayaa
          Cabdimudhalib yiri "ma wanaagsana inaan meeshan iska fadhino ee aan
          soconno". Markuu hashiisii fuulay oo ay dhaqaaqday ayaa biyo ka soo
          burqadeen meeshay lugta ka qaadday, biyihii ayuu cabbay dhammaan
          raggii qureysh ee la socdeyna wuu ugu yeeray. Markay kulligood
          cabbeen, weelashiina ka buuxsadeen ayey Cabdimudhalib ku yiraahdeen"
          Ilaah baan ku dhaarannaye arrinkii waa laguu xukumay, dib dambana
          Samsamka kugula doodi mayno, Ilaahii meeshaan saxaraha ah biyaha kaa
          siiyey yaa Samsamkana ku siiyey ee u noqo waraabbintaadii, waxba habar
          u tegi maynee". Markaa ayuuu Cabdimudhalib wuxuu ku nadray in haddii
          Ilaahay toban wiil siiyo oo ay wada hona qaadaan uu midkod Kacbada
          agteeda Alle darti ugu gowraco, halkaas ayaa markaas dib looga soo
          laabtay, meeshii markii hore loo socday. Cabdimudhalib markii Ilaahay
          tobankii wiil siiyey oo ay wada hanaaqaadeen ayuu isugu yeeray oo u
          sheegay nadarkiisii, markay ku wada raalli noqdeenna sanamkii Huda
          ahaa ayuu ag geeyey una qori tuuray tobankoodii markaasaa waxaa soo
          baxay qorigii Cabdullaahi oo ahaa wiilkii uu carruurtiisa ugu jeclaa,
          Cabdimudhalib middi ayuu soo qaatey, wiilkiina gacanta ayuu soo
          qabsaday oo kacbada dhinaceeda la aaday si uu u gowraco hase yeeshee
          qureysh ayaa wiilkii ku dhegtay oo u diiday inuu gowraco siiba
          abtiyaashiis reer bani makhsuum, Cabdimudhalib wuxuu yiri sidee baan
          nadarkaygii yeelayaa, markaasay kula taliyeen inuu aado habar wax
          sheegta. Habartii markuu u tegey ayey ku tidhi "magtiinnu waa meeqa?"
          markaasuu ugu jawaabay "toban halaad", ka dib ayey tidhi "toban halaad
          iyo isaga u qori tuur, haddii ay tobanka halaad soo baxaan gowrac,
          hadduu isagu soo baxana geelii kordhi oo toban kale ku dar. Ka dib
          sidaa geela u kordhi oo hadba toban ku dar ilaa uu geelu soo baxo oo
          Rabbigiis ka raalli noqdo". Cabdimudhalib waa soo laabtay wuxuuna u
          qori tuuray toban halaad iyo wiilkii hase yeeshee waxaa qorituurkii ku
          dhacay Cabdullaahi, ka dib geelii ayuu hadba toban ku darayey
          qorituurkuna ku dhacayeye Cabdullaahi illaa uu gaadhsiiyey boqol geel
          ah oo qori tuurkiina ku dhacay geelii. Ka dib Cabdmudhalib wuxuu
          gowracay boqolkii geela ahaa. Markaa wixii ka dambeeyey magtii
          qureysheed ee tobanka geelo ah ahayd waxaa noqotay boqol geel ah,
          islaamkuna markuu yimid boqolkii ayuu u sugay, oo uddaayey, Rasuulka
          SCW wuxuu yiri: "Anigu waxaan ahay ina labo gowrac" oo uu ula jeedo
          nebi Ismaaciil iyo aabbihiis Cabdullaahi. Waxaa aan qisadaan iyo kuwa
          la midka ahba ka fahmeynaa sida qureyshu ahaayeen dad diin lahaa hase
          ahaatee shirki iyo inxiraaf galay, arrimo badanna waxay ku dhaameen
          dad badan oo maanta islaamka u nasab sheeganaya. Arrimahaas oo aannaan
          halkan ku koobi karin oo u baahan in iyaga kaliya qoraal ama baaritaan
          laga sameeyo waxaa tusaale inoogu filan sida markay dhib ku timaaddo
          ay Ilaahay keliya u baryi jireen ama siday ballanta u ilaalin jireen
          ammaanadana u xifdin jireen, beentana uga xishoon jireen, nadarkana u
          oofin jireen. Waxaana xaqiiqa ah in dad badan oo maanta islaamnimo
          sheegnaya aanan arrimahaas oo dhan laga wada helaynin aysanna nadar
          oofintiis u gowracayn ilmohooda ama boqol geel ah. Cabdullaahi, oo
          sidaan soo sheegnayba ahaa nebiga aabbihiis, waxaa hooyadiis la odhan
          jirey Faadumo bintu Caa'id binu Cimraan binu Makhsuum. Cabdullaahi
          wuxuu guursaday Aamino bintu Wahab binu Cabdimanaaf binu Suhra bin
          Kilaab, waxayna isku dhisteen magaalada Makka, muddo yar ka dibna,
          Aamino oo uur leh, ayaa Cabdullaahi arrin u baxay oo aadey Madiina,
          halkaas oo uu ku geeriyoodey. Da'diisu waxay markaas ahayd 25 sano.
          <a href="#">Read more</a>
        </p>
        <button class="btn-toggle">
          <i class="fa-solid fa-circle-chevron-down"></i>
          <i class="fas fa-times-circle"></i>
        </button>
      </div>
      <div class="wrap">
        <h1 class="wrap-titel">DHALASHADII & BARBAARINTII RASUULKA SCW</h1>
        <p class="wrap-text">
          Wuxuu Rasuulka SCW dhashay sannadkii Caamul-fiil, maalin Isniin ah oo
          bisha Rabbiicul-awal ahayd laba iyo toban, 53 sano hijrada ka hor.
          Markuu dhashay waxay hooyadiis u cid dirtay awaawgiis Cabdimudhalib oo
          ay ugu bishaareyneysey dhalashada Nabiga SCW, Cabdimudhalib waa uu
          bishaareystey wuxuuna tegey kacbada oo uu Alle ku baryey wuuna ku
          shukriyey, Rasuulka SCW wuxuu u dooray magaca Maxammed oo ahaa magaca
          aan carabtu la bixi jirin, wuxuu guday maalinkii toddobaad. Waxaa kale
          oo la yiraahdaa wuxuu dhashay asaga oo gudan. Waxaa Rasuulka SCW
          nuujisey dhowr maalmood Suweyda oo ahayd jaariyaddii Abii-lahab
          markaas ka horna adeerkiis Xamsa nuujisey hase yeeshee intii badnayd
          waxaa Rasuulka SCW nuujisey Xaliima binti abi-du'ayd (Xaliimatul
          sacdiay) oo uu qabay Xaarith binu Cabdul-cusaa oo kunyadiisa la odhan
          jirey Abi-kabshe, kunyadaas oo mararka qaarkood ay qureyshi Rasuulka
          ku magacaabi jireen ayna dhihi jireen ina Abi-kabshah. Habka ay ku
          nuujisey Xaliimo, waxaa jirtey caado ay carabtu lahaayeeen oo ahayd
          iney dumarku ka imaan jireen baadiyaha oo ay soo aadi jireen
          magaalooyinka si ay uga qaataan carruur ay nuujiyaan oo ay ujro (xoolo
          ama lacag) ku helaan, Xaliimo waxay tidhi: "Annagoo dumar badan ah
          ayaa magaalada Makka soo aadnay si aan carruur uga qaadanno, markaasaa
          loo bandhigay dumarkii oo dhan iney qaadaan wiilkan agoonka ah hase
          yeeshee dhammaantood wey diideen waxayna dheheen: "Maxaa ku
          samayneynaa inanka agoonka ah". Dumarkii oo dhan waxay heleen carruur
          markaas ayey Xaliimo ku tidhi ninkeedii: "Wiilkaan agoonka ah ayaan
          qaadayaa", isagiina wuu ka yeelay. Isla markiiba dameerkeedii socon
          waayey awal ayaa dameerradii kale oo dumarku wateen ka dheereeyey ilaa
          ay dumarkii Xaliimo ku yidhaahdeen: "noo tartiibi". Xaliimo
          naaseheediina caano ayey yeesheen, xoolihiina waa u darareen ilaa
          dadkii la degganaa ay la yaabeen barwaaqadaas oo ku yiraahdeen xoolo
          raacadoodii: "soo daajiya xoolaha meesha ay xoolo raacyada Ina
          Abi-Du'ayd daajiyaan. Ka dib markay Xaliimo labo sano soo nuujisey
          Nabiga SCW ayey u soo celisey hooyadiis laakiin waxay ka codsatay iney
          sii hasyo, hooyadiis Aaminana way ka yeeshey, sidaa ayeyna ku ceshatay
          mar labaad. Ka dib Rasuulka SCW markuu afar ama shan sano jirey isagoo
          weli la jira Xaliimo ayaa maalin isagoo wiilal la ciyaaraya ayaa waxaa
          u yimid Jibriil markaasuu qabtay oo legday oo intuu qalbigiisa jeexay
          ka soo bixiyey cad yar markaasuu ku yiri: "tani waa dheeftii
          sheydaanku kugu lahaa", ka dib intuu dhaqay yuu meeshii ku celiyey.
          Wiilashii la joogey ayaa iyagoo ordaya u yimid reerkii oo ku yiri:
          "Maxammed waa la dilay", markaasey u yimaadeen isagoo miyir doorsoon,
          markii uu miyirsadayna waxaa uu u sheegay qisadii, markaasey reerkii
          go'aansadeen iney hooyadiis u celiyaan, weyna u celiyeen. Ka dib
          Nabiga SCW hooyadiis ayuu la noolaa illaa lix sano ka gaarey markii uu
          lix sano jirey ayaa hooyadiis aaddey Madiina si ay u soo booqato
          qabriga ninkeedii Cabdullaahi iyadoo ay la socdaan soddogeed
          Cabdimudhalib jaariyaddeedii Ummu-ayman iyo Nabiga SCW. Bil ayey soo
          joogeen Madiina ka dibna dhammaantood wey soo laabteen hase yeeshee
          markii dhexda la marayo ayey Nabiga SCW hooyadiis xanuunsatay ka dibna
          wey geeriyootey, waxaana lagu xabaalay meel la yiraahdo Abwaa oo Makka
          iyo Madiina u dhexaysa. Halkaas ayuu Nabigu SCW ku noqday agoon iyo
          rajayba, waxaana kafaala qaaday awowgiis Cabdimudhalib oo aad u jeclaa
          una dhaqaaleyn jirey. Hase yeeshee labo sano ka dib markii uu Nabiga
          SCW siddeed sano jirey ayuu awowgiisna geeriyoodey, wuxuuna markuu
          dhimanayey kala dardaarmay Abii-dhaalib oo ahaa Nabiga SCW adeerkiis.
          Ka dib waxaa Nabiga SCW kafaala qaadey adeerkiis Abii-dhaalib oo uu la
          joogey ilaa uu ka hanaqaaday.
          <a href="#">Read more</a>
        </p>
        <button class="btn-toggle">
          <i class="fa-solid fa-circle-chevron-down"></i>
          <i class="fas fa-times-circle"></i>
        </button>
      </div>
      <div class="wrap">
        <h1 class="wrap-titel">QISADII BAXIIRA</h1>
        <p class="wrap-text">
          Markuu Rasuulka SCW 12 sano jirey ayaa adeerkiis Abii-dhaalib iyo rag
          kale oo qureysh ka mid ah ay safar ugu kicitimeen dhinaca Shaam, wuxuu
          markaa Rasuulku scw ka codsadey adeerkiis inuu raaco, adeerkiisna waa
          uu ka yeelay. Dabadeed markuu safarkii baxay waxaa uu sii maray meel
          la yiraahdo Busra oo ay safarrada qureysheed ee Shaam u socda sii mari
          jireen uuna degganaa nin raahib (suufi) ahaa oo Baxiira la oran jiray
          heystayna diinta masiixiga, cilmina u lahaa waxyaalihii uu ilaahay ku
          sheegay Tawreet iyo Injiil. Ninkaas raahibka ah safarrada qureysheed
          waa ag mari jireen danna kama geli jirin; laakiin maanta waxaa uu
          arkay calaamooyin ku saabsan wiilkan yar oo safarka la socda,
          calaamooyinkaas oo kutubtii hore lagu sheegay, markaas ayuu ninkii
          martiqaad u sameeyey safarkii oo dhan. Waa ay la yaabeen waxayna
          yiraahdeen "weligayo waannu ku ag mari jirney martiqaadna nooma aadan
          samyn jirin ee maanta maxaa jira?", wuxuu ku yiri waa sax laakiin
          marti baad tihiine imaada. Markii ay u yimaadeen wuxuu yiri "Ma cid
          baad ka soo tagteen?", waxay ku jawaabeen yar ayaannu rarkii uga soo
          tagnay. Baxiira ujeeddadiisu waxay ay ahayd wiilka yar markaasu ku
          yiri "u yeera gabanka". Markii la qadeeyey ayuu Baxiira su'aal
          weyddiiyey Abii-dhaalib oo uu ku yiri "wiilkan mxaad u tahay"? wuxuuna
          ugu jawaabey "Aabbe ayaan u ahay". Baxiira waxa uu yiri "suurogal
          maaha in wiilkan aabbihiis nool yahay ee maxaad u tahay?".
          Abii-dhaalib waxaa uu yiri "Adeer baan u ahay", intaa ka dib Baxiira
          wiilkii ayuu gees ula baxay wuxuuna weyddiiyey su'aalo, ugu
          dambeyntiina wuxuu ka arkay khaatumkii nebinimda oo nabiga scw
          garbihiisa dhexdooda ku yaalley. Baxiira wuxuu ku yiri Abii-dhaalib
          "wiilkani arrin weyn ayuu yeelan doonaa, waxa aan anigu ka fahmeyna
          haddey nimanka yahuudda ihi ka fahmaan waa ay dilayaan ee ku celi
          magaaladiisii kana ilaali yahuudda", Abii-dhaalib markii uu
          alaabtiisii soo gateyba si degdeg ah ayuu ugu soo rogmaday Makka.
          Markaas ka dib waxaa uu Rasuulku SCW Makka ka baxay hal mar oo kale
          illaa hijrada laga gaarey. Rasuulka SCW markuu soo barbaaray waxa uu
          bilaabey inuu buuraha Makka ariga ku ilaaliyo.
          <a href="#">Read more</a>
        </p>
        <button class="btn-toggle">
          <i class="fa-solid fa-circle-chevron-down"></i>
          <i class="fas fa-times-circle"></i>
        </button>
      </div>
      <div class="wrap">
        <h1 class="wrap-titel">GUURKII KHADIIJA</h1>
        <p class="wrap-text">
          Markuu Rasuulka SCW 25 sano gaaray wuxuu guursaday Khadiija bintu
          Khuweydlad. Khadiijo waxay ahayd qof maalqabeen ah quruxna leh oo ka
          sheegganayd haweenkii qureysheed, waxayna da'deedu ahayd markaas 40
          sano. Ka hor waxay soo guursatay nin ay laba carruur ah u soo dhashay.
          Khadiijo maalkeeda ayay hadba qof u dhiibi jirtey si uu ugu tijaareeyo
          waxayna wax ka siin jirtey faa'iidada. Waxay maqashay Maxammed binu
          Cabdullahi scw runtiisa, dabeecaddiisa wanaagsan iyo ammaanadiisa oo
          Makka oo dhan caan ka ahayd oo loogu magac daray loona bixiyey
          Maxammed Aammiin. Markaas ayey u yeertay Nabiga SCW una soo badhigtay
          inuu xoolaheeda maanta u tijaaro geeyo. Rasuulka SCW waa uu ka yeelay
          oo tijaaradii ayuu qaaday, waxayna ku dartay wiil u joogey oo la
          yiraahdo Maysara. Nabiga SCW iyo Maysara waxay xoolihii u qaadeen
          Shaam halkaas oo uu Nebiga SCW ku soo iibiyey xoolihii uu kexeeyey
          isla markaasna wuxuu soo gaday wixii Makka looga baahnaa. Faa'iido aad
          u badan ayuu Nebiga SCW Khadiijo u soo hooyey taasoo u keentay
          kalsooni dheeraad ah iyo in ay aragtay ammaanadii iyo akhlaaqdii
          Rasuulka SCW. Maysara wuxuu u sheegay Khadiijo waxyaabo mucjiso ah oo
          uu Nebiga SCW ku arkay, sidaa daraadeed Khadiijo markay ka aragtay
          Nebiga SCW arrimahaas iyo waxa la midka ah, waxay Rasuulka SCW u soo
          bandhigtay iney is guursadaan. Rasuulka SCW wuxuu la soo tashaday
          adeerradii wayna ka aqbaleen weyna u dooneen oo labadii eheyl ayaa
          isku yimid, halkaas ayaana Rasuulka SCW loogu meheriyey Khadiijo.
          Khadiijo, oo uu Nebiga SCW qabay ilaa uu 50 sano dhaafay, waxay Nebiga
          SCW u dhashay carruurtiisa oo dhan marka laga reebo Ibraahim oo ay
          dhashay Maariyatul Qibdhiya. Waxayna Nabiga carruurtiisu ahaayeen
          saddex wiil oo la kala oren jirey: Ibrahim, Qaasim iyo Cabdullaahi (oo
          la oran jirey Dhayib iyo Daahir) iyo afar gabdhood oo la kala oran
          jirey: Seynab, Ruqiyo, Ummu-khalthum iyo Fadumo. Saddexda wiil wey
          saqiireen hase yeeshee gabdhihii way hanaqaadeen oo islaamka ayey la
          kulmeen weyna wada islaameen. Gabdhaha waxaa loo kala guursaday
          sidatan: Seynab waxaa guursaday Abil Caas; Ruqiya iyo Ummu-kalthum
          waxaa kala guursaday laba wiil oo Abii lahab oo Nebiga SCW adeerkiis
          ahaa uu dhalay. Ninkaas oo Rasuulka SCW aad u dhibay caqabadna ku
          noqday dadkii iney islaamka qaataan ayaa markay soo degtay suuratu
          lahab wuxuu, Abii lahab u yeedhay labadiisii wiil wuxuuna ku yiri: "u
          fura Maxammed labadiisa gabdhood" wayna fureen ka dibna waxaa labadii
          gabdhood iska daba guursaday Cismaan binu Cafaan oo ay labadiiba k
          dhinteen; Faadumo waxaa iyada guursaday Cali bin Abii Dhaalib oo ahaa
          Nabiga scw ina adeerkiis. Nebiga SCW carruurtiisa oo dhan way ka wada
          hor dhinteen Faadumo oo lix bilood ka dambeysey maahane, waxaana
          carruurtiisa ugu waynaa Qaasim, waxaa ku xigtay Seynab, waxaa ku
          xigtay Ruqiya, waxaa ku xigtay Umu-kalthum, waxaa ku xigay cabdullaahi
          oo ugu yaraa bah khadiija. Rasuulka scw carruurtiisu waxa ay dhasheen
          Naginimada ka hor Cabdullaahi iyo Ibraahim maahane, Cabdullaahi waa la
          isku khilaafaa in uu nabinimada ka hor dhashay iyo in uu ka dib
          dhashay, waxaase loo badan yahay in uu Nabinimada kadib dhashay.
          Ibraahim isagu wuxuu ku dhashay madiina sannadkii 8aad ee hijriga
          waxaana dhashay maariyatul qibdhiya saan soo tilmaanayba.
          <a href="#">Read more</a>
        </p>
        <button class="btn-toggle">
          <i class="fa-solid fa-circle-chevron-down"></i>
          <i class="fas fa-times-circle"></i>
        </button>
      </div>
      <div class="wrap">
        <h1 class="wrap-titel">DHISITAANKII KACBADA</h1>
        <p class="wrap-text">
          Sida la sheego waxaa la yidhaahdaa kacbada waxaa dhisay malaa'ig ama
          Nebi Aadam laakiin Qur'aanka iyo axaaddiista midna kama hadlin
          arrinkaas, sidaa darteed waxaa xaqiiqo ah oo Qur'aanka iyo
          axaaaddiistuba sheegeen in Nabi Ibraahiim iyo wiilkiisa Nabi Ismaaciil
          ay dhiseen. Waqtigii qureysheed, Nebiga oo 35 sano jira ah ayey
          qureysh waxay dheheen kacbadii maaddaama ay duugowday waa in aan
          dhisnaa oo aan maal u ururinaa, waxayna isku dhaarsadeen in aysan
          kacbada ku dhisin illaa wax xalaal ah maahane iyo in aysan gelin naag
          saaniyad ah xoolaheeda iyo xoolo Riba ah iyo wax qof bani aadam ah
          laga dulmiyey. Nimankii qureysheed markii ay kacbada dhisaayeen waxaa
          ka go'ay xoolihii xalaasha ahaa ee ay haysteen sidaa daraaddeed waa ay
          ka soo soka mariyeen kacbada dhismihii Nabi Ibraahim labada tiir ee
          Shaam xigay. Markii ay dhismihii dhammeeyeen ayey isku khilaafeen
          ciddii xajarul-aswadka booskiisii dhigi lahayd maxaa yeelay qabiil
          walba wuxuu rabay inuu isagu magaca qaato. Markuu arrinku qir iyo qir
          daadhey ayey waxay go'aansadeen qofka ugu horreeya ee albaabkaas ka
          soo galaa inuu kala saaro. Nasiib wanaag qofkii ugu horreeyey ee
          albaabkii ka soo glay wuxuu noqday Nabiga SCW markaas bay ku farxeen
          oo waxay dheheen waa Max'ed Aammiin kulligayo raalli baan ka nahay.
          Arrinkii bay Nagiba SCW u sheegeen markaas buu wuxu yir: "ii keena
          go", markii go'ii loo keenay buu yiri: "qabiil walba nin ha keeno"
          markii qabiil kasta nin keenay ayuu dhagaxii go'ii ku dhex riday nin
          walbana uu dhinac qabtay, markii meeshii la gaarsiyeyna intuu kor u
          qaaday ayuu saaray. Arrintaan oo kale meelaha ay qureyshtu ku dhaantey
          dad badan oo maanta islaam u nasab sheeganaya maxaa yeelay qureyshi
          waxay garatay in cibaadada Alle iyo beytkiisa aan lagu dhisin xoolo
          xaaraam ah laakiin in badan oo muslimiin ahi waxaa laga yaabaa ineysan
          taas fahmin oo cibaadada ilaahay ay xaaraam u adeegsadaan, wax badan
          oo khayr ahna ay xaaraam geliyaan sida masaajiddada iwm. Sidoo kale
          Ilaah way rumeysnaayeen, sida marka la yidhaahdo yaa abuuray cirka iyo
          dhulka, idinkana yaa idin irsaaqa, roobkana yaa keena waxay dhihi
          jireen "Allaah". Asnaamtana waa ay ogaayeen in aysan Ilaahyo ahayn
          laakiin waxay u sameeyeen suurado dad wanwanaagsan sida Nabi Ibraahiim
          iyo Nabi Ismaciil waxayna dhihi jireen Ilaah baannu ugu dhowaaneynaa,
          sida maantaba dadka u yiraahdaan awliyada Ilaah baannu ugu
          dhawaaneynaa. Sidoo kale markay ku safraan badda oo dhibi ku timaaddo
          Ilaahay ayey baryi jireen, laakiin maanta dad muslimiin sheeganaya
          ayaa hadday dhibi ku timaaddo awliyada keliya baryaya ama Ilaah iyo
          awliyada amaba Ilaah iyo Nabiga SCW.
          <a href="#">Read more</a>
        </p>
        <button class="btn-toggle">
          <i class="fa-solid fa-circle-chevron-down"></i>
          <i class="fas fa-times-circle"></i>
        </button>
      </div>
      <div class="wrap">
        <h1 class="wrap-titel">SOO DIRITAANKII RASUULKA SCW</h1>
        <p class="wrap-text">
          Markii ugu horreysey ee Rasuulka uu waxyiga ku bilaabanayey waxaa lagu
          bilaabay riyo wanaagsan oo hurddada ugu imaaneysey oo u cad sida oogga
          waabberi oo kale. Riyaadaas waxay socotey muddo lix bilood ah Rasuulku
          SCW wuxuu jecleystey inuu meel gaar ah ku cibaadeysto wuxuuna tegi
          jirey god la yiraahdo Qaaru Xiraa oo ku yaalley buurta Nuur oo Makka
          laba mayl u jirta, halkaas oo uu soo joogi jirey habeeenno intuu
          sahaydiisa (cuntaddiisa) qaato, waxaa uu Rasuulka SCW ku cibaadeysan
          jirey iney diintii Nabi Ibraahiim aheyd iyo in kale ma kala cadda,
          laakiinse waxaa cad in shirkigii iyo asnaamtii taalley Khaliijul-carab
          uu ilaahay ka dhowray uuna nacay. Wuxuu Nagiba SCW hadba sahaydiisa
          qaato oo uu godkaas ku khalweeyaba, maalinkii dambe ayaa Malag u yimid
          wuxuuna ku yiri: "akhri", markaasuu Nabigu SCW ku yiri: "wax ma
          akhriyo", ka dib intuu qabtey oo majuujiyey ayuu mar labaad yiri:
          "akhri" Nabiguna wuxuu yiri: "wax ma akhriyo", mar saddexaad intuu
          qabtey ayuu yiri: "ku akhri magaca Rabbigaagii abuuray (koonka), akhri
          Rabbigaana waa kan sharafta lehe, oo baray (dadka) qalimka, dadkana
          baray waxaysan ogeyn). (Suuratul-Calaaq 1-5) Markaasuu Rasuulku ka
          daba akhriyey, intaa ka dibna malagii waa uu tegey. Rasuulku SCW
          isagoo naxsan oo wadnihiisu boodboodayo ayuu gurigiisii yimid
          markaasuu ku yiri xaaskiisii Khadiija: "I deda I deda" iyana wy dedday
          ilaa uu argagaxii ka tegey, markii naxdintii ka ba'day ayuu qisadii u
          sheegay Khadiija kuna yiri: "naftayda ayaan maanta u baqay" markaasay
          tiri: "ilaah baan ku dhaartaye Alle ku hoojin maayo weligaa mxaa
          yeelay martidana waad soortaa, xaqana waad u kaalmaysaa", markaa ka
          dib ayey Khadiijo wadday Rasuulka SCW waxayna u tageen Waraqata ibnu
          Nawfal oo ahaa Khadiijo ina adeerkeed, diintii Nebi Ciisena haystey
          ahaana nin oday ah oo aad u da'weyn oo indho la'kuna turjumi jiray
          kitaabka Injiil luuqadda Carabbiga. Markay u tegeen ayaa Khadiijo
          tiri: "ina adeer bal dhegayso wiilka aad adeerka u tahay", Waraqa
          wuxuu Nabiga ku yiri: "maxaad aragtay?" markaasuu Rasuulku SCW u
          sheegay qisadii. Waraqa markuu qisadii dhegaystey ayuu fahmay arrintii
          wuxuuna yiri: "kaa kuu yimid waa kheyr wadihii Nabi Muuse u imaan
          jirey" wuxuuna intaa sii raaciyey "shallaytadeydee maan noolaado marka
          qoomkaagu ku bixinayo". Rasuulka SCW waxa uu la yaabay wanaagga iyo
          jaceylka uu dadkiisa dhexdiisa ku leeyahay iyo hadalkan ah Makka ayaa
          laga saari doonaa, markaasuu yiri: "oo ma i bixinayaan", Warqaa wuxuu
          yiri: "Haa, qof lama imaan waxa aad la timid ilaa waa lala
          colleytamay, haddii aan maalinkaa gaarana waan kuu gargaari" hase
          yeeshee Waraqa markaa ka dib muddo badan ma sii noolaan, waxyigiina
          waa is raacraacay. Ka dib Rasuulka SCW waxyigii muddo ayuu ka kala
          go'ay si argagaxu uga tago, debadeed wuxuu yiri Rasuulka SCW: "anigoo
          soconaya ayaan samada markaan arkay malaggii Qaaru Xiraa iigu yimid oo
          kursi ku fadhiya samada iyo dhulka dhexdooda markaasaan ka argagaxay
          ilaa aan dhulka ku dhacay. Ka dib reerkaygii ayaan u tagay oo ku iri:
          "I dede i deda" markaasay i dedeen. Alle ayaa markaa soo dejiyey
          aayadahan: "(NABIGA) IS DADAYOW, KAC OO DIG RABBIGAANA WAYNEE,
          DHARKAAGAN DAAHIRI, WAXA XUNNA KA HIJROOD" (sida asnaamta) (Suurat
          Al-Mudathir) HABABKII UU WAXYIGU UGU IMAAN JIRAY RASUULKA SCW wuxuu
          waxyigu ugu imaan jiray Rasuulka SCW toddoba nooc oo kala ahaa
          sidatan: 1) Riyo wanaagsan oo hurdada ugu imaanaysay, taasoo u caddayd
          sida oogga waabberi waana tii waxyigu ugu bilaabmay. 2) Arrimo uu
          malaggu qalbigiisa ku rido isagoon malagii arag. 3) Malagga ayaa nin
          isugu soo matali jiray oo la hadli jiray ilaa ay mararka qaarkood
          asxaabtu ka arkeen. 4) Waxyiga ayaa ugu imaan jiray sida qaylada
          gambaleelka waxayna taasi ahayd habka ugu daran Rasuulka SCW ee
          waxyiga ugu imaan jiray oo wuu dhididi jiray. 5) Malagga ayaa ugu
          imaan jiray suuraddiisii Alle abuuray oo u waxyoon jiray, waxayna
          arrintaani dhacday labo jeer sida ay tilmaantay suuratu Wannajmi. 6)
          Alle ayaa uga waxyooday samawaadka dushooda sida habeenkii la
          dheelmiyey ee salaadaha lagu soo farad yeelay Alle ayaa toos ula
          hadlay siduu Nabi Muuse ula hadlay.
          <a href="#">Read more</a>
        </p>
        <button class="btn-toggle">
          <i class="fa-solid fa-circle-chevron-down"></i>
          <i class="fas fa-times-circle"></i>
        </button>
      </div>
      <div class="wrap">
        <h1 class="wrap-titel">DADKII DIINTA UGU SOO HORREEYEY</h1>
        <p class="wrap-text">
          Rasuuka SCW markii Allaah subxaanahu wataacaalaa
          soosaaraymas'uuliyaddaa weynanka badan oo ah mid qof bini aadan ah la
          saaro tii ugu cusleyd una baahan juhdi, dadaal iyo sabir, waxa uu
          bilaabay u qumitaankeedii isagoo ka bilaabaya meeshii laga soo direy
          ee Makka oo ahayd xaruntii diinta ee carbeed, kacbadiina ay ku taalley
          dadkii ku noolaana ahaayeen dad aad uga fog xaqa iyo islaamka. Wuxuu
          markaa Rasuulku SCW markii ugu horreysey dacwadii ku bilaabay si
          qarsoodi ah maxaa yeelay waxa dhici kari lahayd haddii uu markii u
          horreysey kala dhex kici lahaa inay dhib u keeni lahayd dacwada, sidaa
          dareeed Allaha Xakiimka ah ayaa ku ilhaamiyey Rasuulkiisa inuu
          bilowgii dacwada qarsoodi u guto, waxayna dacwadu sidaa ku soo socotey
          saddex sano. Ugu horreyntii wuxuu Rasuulku dacwada ka bilaabay
          ehelkiis (gurigiisa), qaraabadiis iyo saaxiibbadiis intii ugu kheyrka
          badneyd ee uu wanaagga ku yaqaanney isna lahaa wey ajiibayaan xaqa.
          Waxaa dacwadii ajiibey oo noqday dadkii ugu horreeyey ee islaamka
          qaatay xaaskiisii Khadiijo bintu Khuweylad, saaxiibkiis Abubakar
          alsidiiq, mowlihiisii Seyd binu Xaarith iyo ina adeerkiis Cali binu
          Abii-dhaalib oo wiil yar ahaa. Ka dib Abubakar alsiddiiq oo ahaa nin
          magac iyo sharaf ka leh Makka dhexdeeda, ahaana nin ganacsade ah ayaa
          markuu xaqa qaatey waxa uu sameeyey habkii lagu yaqiin qofka daaciga
          ah oo ahayd inuu markuuu xaqa qaato uu naftiisa ku tadbiiqiyo
          dabadeedna dadka kale u gudbiyo, wuxuu markaa Abuubakar dacwadii
          gaarsiiyey qaar ka mid ahaa saaxiibbadiisii uu ku kalsoonaa, waxaana
          isla markiiba dacwadiisii ku islaamay shan saxaabi oo Ilaahay
          diintiisa ku ciseeyey kana mid ahaa tobankii jannada loogu
          bishaareeyey, waxayna kala ahaayeen: 1. Cusmaan Binu Cafaan 2. Subyr
          binu Cawaama 3. Cabdiraxmaan binu Cawf 4. Sacad binu abii waqaas 5.
          Dalxa binu Cubeydillah Ka dib waxaa ku soo xigsaday oo soo islaamay
          Bilaal binu Rabaaxa, Abuu Cubeyda Caamir ibnu Jarraax, Abuu Salama
          binu Cabdilasa, Arqaam ibnu abii Arqam, Cusmaan binu Madcuum iyo laba
          walaalihiis ah Quddaama iyo Cabdullaahi, Cubeyda binu Xaarith binu
          Mudhalib, Siciid binu Seyd iyo xaasikiisii Faadumo bintu Khadaab
          (Cumar binu Khadhaab walaalishiis), Khabaab ibnul-arat, Cabdullaahi
          binu Mascuud iyo kuwo kale waxaa uuna ibnu Haashim gaarsiiyey illaa 40
          qof. Intaasoo dhan waxay ahaayeen dadkii islaamka ugu horreeyey,
          dabadeedna qof ayaa loo soo gelayey ilaa uu islaamkii magaaladii Makka
          ku fidey o lagu sheekeystey. Odeyaashii qureysheed markii ay maqleen
          arrinkaas dan kama gelin oo waxay iska dhaadhiciyeen in Maxammed
          raacay diin ka mid ah diimihii jirey sidii markaa ka horba ay niman
          qureysh ka mid ahi u raaceen diimihii kale, laakin markay maqleen in
          dad badani Nabi Maxammed raaceen, maalin walbana ay sii siyaadayaan
          ayay baraarugeen hase yeeshee tallaabo weyn ma aysan qaadin saddexdii
          sano ee dacwadu qarsoodiga ahayd.
          <a href="#">Read more</a>
        </p>
        <button class="btn-toggle">
          <i class="fa-solid fa-circle-chevron-down"></i>
          <i class="fas fa-times-circle"></i>
        </button>
      </div>
      <div class="wrap">
        <h1 class="wrap-titel">MUUJINTII DIINTA & DIGITAANKII RASUULKA SCW</h1>
        <p class="wrap-text">
          Waxay dacwadii islaamku qarsoodi ku socotaba markii saddex sano la
          marayo ayaa Allaah Rasuulkiisa SCW amray inuu dacwadiisa muujiyo
          ummaddana uga digo cadaabka Alle waxaana ka mid ahaa aayadihii soo
          degay waqtigaas aayaddan. Wuxuu Allah SW yiri: (U DIG QARAABADAADA KUU
          SII DHAW). (Suuratu-Shucaraa:214). Rasuulka SCW markay aayaddani soo
          degtay wuxuu fuulay buurta Safa wuxuuna yiri: "Waa saabaxaa (waa
          wareey)", markaas ayaa dadki Makka joogay oo dhan ay soo yaaceen oo
          meeshii yimaadeen qofkii imaan kari waayeyna qof ayuu soo dirsaday oo
          ku yiri: "soo eeg wuxuu yahay". Markii meeshii la iskugu yimid ayuu
          Rasuulka SCW yiri: "ka warrama haddaan idin iraahdo toggaan fardo
          duullaan idinku ah ayaa soo maraya ma rumaynaysaan", markaasey dheheen
          "haa been kuguma aannaan baran", markaasuu yiri Rasuulka SCW "waxaan
          idinkaga digayaa cadaab daran oo idinka horreeya", Sidoo kale Rasuulku
          SCW wuxuu u yeeray qabiil walba oo qureysh ka mid ah illaa uu ka soo
          gaarey qabiilkiisii oo uu isna reer ugu sii dhawaaqay ilaa uu kasoo
          gaaray gabadhiisii Faadumo ahayd oo uu ku yiri "faaduma bintu
          Maxammedey naftaada ka badbaadi naar anigu Allaah ayaan ku dhaartaye
          inaanan Alle waxba kaaga tarayn". Sidoo kale muslim waxa uu wariyay in
          markii ay aayaddaani soo dagtay uu Rasuulku si guud iyo si khaas ahba
          ugu yeeray (quraysh) wuxuuna yiri qurayshey ka badbaadiya naftiina
          naar reer baniii kacabow ka badbaadiya naftiina naar. Arrintaas dadkii
          qureysheed way ka caraysiisey waxayna kicisey buuq magaaladii oo
          dhanna waa la isla dhex maray. Adeerkiis Abii-lahab oo ka mid ahaa
          dadkii meesha isugu yimid wuxuu Rasuulka SCW ku yiri: "halaag ha kuu
          sugnaado maalinta inta ka hartaye ma waxaan baad noo soo kulmisay".
          Allaah ayaa u jawabey oo ku soo dejiyey Suuratu Tabbad.Wuxuuna Allaah
          ugu bishaareeyey ninkaas iyo xaaskiisa cadaab daran maxaa yeelay Alle
          iyo Rasuulkiisa iyo dintiisa ayey la colleytameen. Ka dib Allaah wuxuu
          soo dejiyey aayadan. Wuxuu Allaah SW yiri: (Muuji waxa lagu amrayo,
          Isagana jeedso Mushrikiinta). (Suuratul-Xijri:94) Aayaddan waxa uu
          Allaah Rasuulka ku amray inuu muujiyo xaqa, gaaladana ka jeesto,
          Rasuulkuna SCW waa uu u qumay meel walbana waxa uu ka caddeeyey
          shirkiga iyo khuraafaadka ay ku jiraan iyo xumaatada ay asnamtu
          leedahay iyo iney Allah keliya waxidaan oo Ilaahnim u qiraan.
          Odeyaashii qureysheed markey arkeen Maxammed SCW iyo diinta cusub ee
          uu la yimid iyo inuu khilaafay diintoodii iyo ilaahyadoodii kuna
          sheegay iney yihiin baadi ayeye olole qaadeen si ay dacwadaas iyo
          nuurkaas Alle u damin lahaayeen, baaddilka iyo xumaatada ay ku
          jiraanna u difaaci lahaayeen. Odeyaashii qureysheed tallaabooyinkii ay
          qaadeen waxaa ka mid ahaa in qaar ka mid ah ay u tageen Abii-dhaalib
          kuna dheheen "Abii-dhaaliboy, wiilka aad adeerka u tahay ilaahyadadii
          ayuu caayey, diintayadiina wuu ceebeeyey, waxgaradkayagiina wuxuu ka
          dhigey maangaab, aabbayaashayona wuu baadiyeeyey, marka ama naga qabo
          ama isku kaaya daa, adiguna annagaad nala mabda' tahay oo waad is
          khilaafsan tihiin makra aan kaa kaafino'. Abii-dhaalib wuxuu ugu
          jawaabay hadal jilicsan", odeyaashina wa laabteen. Rasuulku SCW isagu
          waxaas uma jixinjixin dhegna jalaq uma siin wuxuuna gudayey
          dacwadiisii, maxaa yeelay cid aan Ilaahey aheyn oo uu maqlayaa ma
          jirto meel walbuuna xaqii kala istaagey. Odeyaashii qureysheed markii
          ay arkeen in tallaabadii hore ay waxba ku socon waayeen uuna soo
          dhowaadey waqtigii xajka, waxay bilaabeeen tallaabo kale waxayna isugu
          yimaadeen shir ay uga hortegayeen Nabiyullaah Maxammed SCW inuusan
          dacwada gaarsiin dadkaas tirada badan ee xajka u imaanaya waxayna u
          tageen nin duqowdoodii ka mid ah o la oran jirey Waliid ibnu Muqiira
          inuu keeno arrinkii Maxammed dadka looga ceyrin lahaa. Waliid wuxuu
          yiri: "hal arrin isku raaca hana is khilaafinina si aan qarkiin qaarka
          kale u beenin, si aysan dadku idiin fahmin, maxaa yeelay hadday
          qaarkiin dhahaan waa saaxir, qaarna dhahaan waa waalan yahay dadku way
          idin fahmayaan", markaasey dheheen adigu noo go'aami (middii aan isku
          raaci lahayn) wuxuu yiri: "bal idinku wax keena waan idin
          dhegaysanayaaye", odeyaashii ayaa warkii bilaabey oo yiri: "waa wax
          sheege (kaahin)", Waliid wuxuu yir: "Ilaah baan kudhaartaye ma aha
          kaahin, waana naqaannaa kuhannada iyo wax sheeggooda", waxay dheheen
          aan dhahno waa waalan yahay" wuxuu yiri "ma waalna, waana naqaannaa
          waallida iyo isku dhexyaaceeda" waxay dheheen aan dhahno waa saaxir"
          wuxuu yiri "ma aha saaxir, waana naqaannaa sixirleyda iyo sixirkooda",
          waxay dheheen aan dhahno waa gabyaa" wuxuu yiri "maaha gabyaa, waana
          naqaanna gabayga qeybihiisa oo dhan", waxay dheheen "maxaan marka
          dhahnaa", wuxuu yiri "hadalkiisu waa macaan yahay, wax kastoo aad
          tiraahdaanna wa la fahmeyaa inaaan waxba ka jirin ee bal muddo i siiya
          waan k a soo fekerayaaye', muddadii ka dib ayuu soo laabtay wuxuna
          yiri "saaxir baa ugu whow", taas ayaa markaas la go'aansaday oo la
          isku raacey. Ninkaas fekerkiisaasna waxa ka hadashey Suuratul-mudathir
          laga bilaabo aayaddaa 11 ilaa 30. Ka dib markii go'aankii Waliid la
          isku raacey waxay bilaabeen sidii ay ku dhaqan gelin lahaayeen waxayna
          isku qeybiyeen waddooyinkii Makka soo gelayeye si qof walba oo soo
          mara ay ugu digaan arrinta uu wata Nabiga SCW iyagoo ku sheegaya
          saaxir. Sidoo kale waxay ka hadlayeen meelihii ay dadka xujeda ihi
          isugu imaanayey. Dadkii arrimahas aadka uga qeyb qaateyna waxaa ka mid
          ahaa Abii-lahab oo Nabiga scw adeerkiis ahaa wuxuuna samaynayey
          ninkaasi intuu Nebiga SCW daba galo ayuu cid kastoo Nabiga SCW u tago
          oo xaqa gaarsiiyo isagoo ka daba hadlaya ku lahaa "ha u rumeynina waa
          beenlowe, diintiisii buu ka iishee", qureyshna jidadkii Makka iyo meel
          walba intey tagaan ayey lahayeen 'iska jira waa saaxir dadkii kala
          geeyaye" laakiin arrintoodaasi waxay noqotay dacwo oo dad badan oo aan
          ogeyn Nabi Maxammed SCW dacwada uu wato ayaa ogaadey, cidohoodiina
          gaarsiiyey Nabiga cusub oo soo baxay. Qureysh weli ma gaarin iney
          gacan ula tagaan Nabiga SCWiyo dadkii raacsanaa laakiin waxay ku
          jireen dacaayad iyo jeesjees iyo in dadka lagu diro oo la yiraahdo
          iska jira. Sidoo kale waxay mararka qaarkood Rasuulka SCW u soo
          bandhigayeen fikrado ay ku leeyihiin Ilaahaaga iyo diintaada qaar ka
          soo tanaasul oo ka soo dabac annaguna qaar baan ka tanaasuleynaaye.
          Waxay kaloo sameynayeen iney Rasuulka SCW rag u soo diraan oo dhahaan
          "haddaad madaxtinnimo rabto madax baan kaa dhiganeynaa, haddaad maal
          rabto waan kuu ururineynaa ilaa aad noqoto kan noogu taajirsan,
          haddaad jirran tahay maalkayaga ayaannu kugu bixineynaa ilaa aad ka
          caafimaaddo, haddaad gabar rabto gabdhaha qureysheed tan ugu quruxda
          badan ayaannu ku siineynaa" hase yeeshee arrimahaas oo dhan lagama
          yeelin. Ka dib markey arkeen in Nabiyullaahi Maxammed SCW diintiisa
          iyo dacwadiisa marna ka tanaasuleyn, shirkigooda iyo khuraafaadkoodana
          uusan ka aamuseyn ayey waxay aad u kordhiyeen dacaayadohoodii kala
          duwanaa maxaa yeelay Rasuulka SCW gacan ulama aysan tegi karin oo
          Abii-dhaalib ayey uga baqaayeen. Dacaayadohoodu waxay u qeybsanaayeen
          dhowr qeybood oo kala ahaa: 1) Rasuulka oo ay ku jeesjeesaan,
          xaqiraan, caayaan, ku oriyaan, wax kastana dhahaan. Arrimahaasna Allah
          isagoo tilmaamaya wuxuu ku soo dejiyey aayado kala duwan, waxaana ka
          mid ah: ((WAXAY DHEHEEN KAN QUR'AANKA LAGU SOO DAJINAYOW ADIGU WAAD
          WAALAN TAHAY)), (Suuratul-Xijir:6) Sidoo kale Allaah isagoo inooga
          warramaya markay muslimiinta ku jeesjeesayaan wuxuu yir: ((KUWII
          DAMBAABAY WAXA AY AHAAYEEN KUWA KU QOSLA KUWII XAQA RUMEEYEY, HADDAY
          SOO MARAANA WAY IS QANJARUUFAN JIREEN, MARKAY EHELKOODA U LAABTAANA
          WAXAY AY LAABAN JIREEN IYAGOO (MUSLKIMIINTA) KU RAAXAYSANAYA, MARKAY
          MUMINIINTA ARKAANA WAXAY DHAHAAN WAA BAADIYEYSAN YIHIIN, LOOMANA DIRIN
          IYAGA IN AY (MUSLIMIINTA) ILAALIYAAN)) 2. Waxaa ka mid ahaa
          dacaayadihii iyo been abuurashadii ay Rasuulka iyo qur'aanka ka fidin
          jireen iney dhahaan "waa been uu abuurtey ama dad kale ayaa soo baray"
          arrintaasna Allaah oo tilmaamaya wuxuu yiri: 3. Sidoo kale waxaa ka
          mid ahaa dacaayadihii ay qur'aanka iyo Rasuulka SCW kula dagaallami
          jireen iyagoo raba iney dadka u tusiyaan inuu Nabigu SCW wato
          sheekooyinkii ummadihii hore laga soo guuriyey in nin la oran jirey
          Nadir binu Xaarith uu aadey Faaris uuna soo bartey taariikhdii
          boqorradii Faaris ka dibna uu Makka ku soo laabtey, wuxuuna ninkaaas
          samayn jirey markii Rasuulka SCW meel ka istaago oo dadka dacwada
          gaarsiyo ayuu ka daba hadli jirey oo keeni jirey sheekooyinkaas
          dhihina jirey "Maxammed igama sheeko qurxoona". Qureysh markey arkeen
          ineysan nooc walba oo dacaayad iyo xumaan ah waxba ku qaadi karin ayey
          waxay bilaabeen wada hadallo ay rabaan iney isugu soo dhowaadaan iyaga
          iyo Nabiga SCW oo isna xoogaa soo dabco iskana daayo diinta uu ku adag
          yahay iyana iiney tooda ka soo dabcaan oo meel dhexe la isugu yimaaddo
          waxna la wada qeybsado. Hase yeeshee Allaah subxaanahu watacaalaa oo
          had iyo jeer Rasuulka SCW tarbiyeynayey ayaa soo dejiyey aayado uu ku
          tilmaamayo inaan xaqa iyo baadilku wax wada qeybsan karin iyo inaan
          xaqu marna tanaasul oggoleyn. Wuxuu yiri Allaah: ((WAXAAD DHAHDAA
          GAALOOY, MA CAABUDAYO WAXAAD CAABUDAYSAAN, IDINNA MA CAABUDAYSAAN
          CIDDA AAN CAABUDAYO, MANA CAABUDIN WAXAAD CAABUDEEN, IDINKUNA MA
          CAABUDAYSAAN CIDDAAN CAABUDAYO, DIINTIINAAD LEEDIHIIN ANNA DIINTAYDAAN
          LEEYAHAY)), (Suuratul-Kaafiruun). Sidoo kale waxaa ka mid ahaa
          waxyaalahay Rasuulka SCW u soo bandhigi jireen oo ay rabeen in la
          isugu soo dhowaado in qaar odeyaashoodii ka mid ahaa ay Rasuulka SCWu
          soo jeediyeen in ilaahiisana sannad la caabudo, kuwoodana sannad la
          caabudo hase yeeshee Allaah ayaa soo dejiyey jawaabtii loogu jawaabi
          lahaa ehlu-baadilka. Wuxuuna yiri: ((WAXAY JECELYIHIIN IN AAD U SOO
          DABACDO OO AY SOO DABCAAN)), (Suuratu-Qalam: 9) Qureyshi markii intaas
          oo tallaabo ah ay waxba ku qaadi waayeen; dacwadii islaamkuna ay dhowr
          sano soo socotey, dadkii raacayeyna ay marba marka ka dambeysa sii
          siyaadayeen, ayey waxay saareen guddi ka kooban 25 nin oo ka mid ahaa
          odeyaashii qureysheed waxayna madax uga dhigeen Abii-lahab, waxayna u
          xilsaareen iney soo dejiyaan wixii Maxammed iyo asxaabtiisa lagula
          dhaqmi lahaa. Abii-lahab iyo ragiisii waxay soo go'aamiyeen in dadka
          Maxammed raacey gacan loola tago oo la ciqaabo. Dhibkii gacanta ayaana
          halkaas ka bilaabmay oo aad ayaa dhib loogu geystey Nabiga SCW iyo
          asxaabtiisa haba u sii darnaadeen dadkii masaakiinta ahaa ee qabiilka
          yar ka dhashay ama addoomada ahaa ee Nabiga raacay sida Bilaal, Suheyb
          iyo reer aala Yuusir iwm. Nabiga SCW isaga dhib badan oo loo geysan
          lahaa waxaa looga baqayeey adeerkiis Abii-dhaalib iyo shacabka
          laftooda oo uu sumcad weyn ku lahaa oo qof walba ka xishoonayey inuu
          gacan ula tago, hasa yeeshee sidaas oo ay tahay haddana dhib wayn ayaa
          ku dhacayey. Dadkii dhibka Nabiga SCW ugu darnaa waxaa ka mid ahaa
          adeerkiis Abii-lahab oo aan soo marnay dadka kulmiyey Rasuulka SCW
          inuuku yiri "halaag ha kuu sugnaadee ma waxan baad noo soo kulmisey".
          Sidoo kale laba wiil oo uu Abii-lahab dhalay lana kala oran jirey
          Cutba iyo Cuteybaa waxay kala qabeen laba gabdhood oo Nabiga SCW uu
          dhalay kuwaas oo kala ahaa Ruqiya iyo Ummu-kalthum sidaan soo
          sheegnayba Abii-lahab oo Nabiga SCW ku colaadinaya wuxuu amray
          labadiisii wiil inay gabdhaha Rasuulka scw furaan, iyaguna way ka
          yeeleen. Waxaa kale oo ay siiradu werisey in markuu dhintey wiilkii
          Nabiga SCW ee Cabdullaahi ahaa uu Abii-lahab u tegay odeyaal
          qureysheed oo meel fadhiya kuna yiri: "bishaareysta Maxammed wiilkii
          ayaa ka dhintey oo waa abtar (gablan)". Dhibkaas Abii-lahab keligiis
          ma maamuli jirin ee reerkiisa oo dhan ayaa ka qeyb qaadan jirey oo
          sida la ogsoon yahay haweentii Abii-lahab oo la oran jirey Ummu Jamiil
          binu Xarbin waxay ahayd mid qodxaha dhigta dariiqa Rasuulka SCW isla
          markaasna aflagaaddo u geysata Nabiga SCW. Ummu Jamiil waxa ahayd
          haeen aad u carrab dheer oo dhib badan, markii ay soo degtay suuratu
          Lahab oo ilaahay iyada iyo ninkeeda cadaab ugu bishaareeyay, dhagax
          ayaey soo qaadatey waxayna u timid Rasuulka SCW iyo Abuubakar oo
          kacbada wada fadhiya iyadoo rabta iney dhagaxa Rasuulka SCW ku
          dhufato. Hase yeeshee Ilaahay wuu ka indha saabay Rasuulka SCW oo
          Abuubakar keliya ayey indheheedu qabteen markaas ayey ku tiri: "meeyey
          Maxammed waatuu hadda kula fadhiyaye, waana maqlay inuu i caayey ee
          haddaan arki lahaa dhagaxan ayaan ku dhufan lahaa", intaas keliya kuma
          harine waxay tirisay gabay yar oo leedahay "Mudamamaan waan caasinney
          amarkiisana waan diidney diintiisana waan nacney". mudamaman waxay ula
          jeeday Maxammed oo ay si khalad ah ugu dhawaaqaysay Allaah ayaana ka
          dhawray magaca Rasuulka caydeedii; Rasuulka SCW isagoo ka hadlaya sida
          Alle uga dhawray cayda nacaladda qureysh waxay caayayaan oo
          nacaladayaan mudamam maxamed ayaan ahay. Sidoo kale dadkii Rasuulka
          aad u dhibi jirey waxaa ka mid ahaa Xakam ibnu Abil-Caas, Cuqba ibnu
          abii Muceydh, Cadiyyi ibnu Xamraa iyo kuwo kale. Dadkaasi waxay
          Rasuulka SCW ku dhibi jireen xitaa gurigiisa; maxaa yeelay qaar ka mid
          ah ayaa Rasuulka SCW deris la ahaa. Ibnu Isxaaq wuxuu weriyey Xakam
          ibnu Abil-Caas maahane intoodii kale inaan midna ka islaamin. waxaana
          ugu xumaa Cuqba ibnu Muceydh. Waxa uu Bukhaari ka werirey Cabdullaahi
          ibnu Mascuud in maalin odeyaashii qureysh oo Abii Jahal madax u yahay
          kacbdana fadhiya ay arkeen Nabiga SCW oo kacbada ku tukanaya.
          Markaasay dheheen "yaa noo keenaya mandheerta geela reer hebel oo
          Maxammed markuu sujuudo dhabarka ka saaraya", waxaa si halhaleel ah u
          boodey Cuqba ibnu abii Muceydh, mandheertii ayuu keenay markaasuu
          sugey ilaa uu Rasuulka SCW ka sujuuday. Markuu Rasuulku SCW wejiga
          dhulka la helya ayuu garbaha ka saarey mandheertii. Abii-jahal iyo
          raggiisii markey arkeen qosol ayey iskula daateen, Rasuulkuna SCW
          sujuuddiisii ayuu iska sii watay. Cabdullaahi ibnu Mascuud wuxuu yiri:
          "arrinkaas waan u jeeday hase yeeshee far ma dhaqaajin karin", sidaa
          darteed waxaa timid Nabiga SCW gabadhiisii Faadumo oo k qaadday
          mandheertii iyagiina cayday. Rasuulka SCW markuu salaaddii dhammaystey
          ayuu Ilaahay baryey oo yiri saddex jeer "Allow qureysh qabo",
          dabadeedna mid mid ayuu u magacaabay raggii goobta joogay yiri: "Allow
          qabo Abii-Jahal. Cutba ibnu abii Rabbiica, Sheyba ibnu abii Rabbiica,
          Waliid ibnu Cutba, Ummaya binu Khalaf, Cuqba ibnu abii Muceydh",
          markaasey naxeen maxaa yeelay waxay rumeysnaayeeen ducada xaramku ay
          mustajaabo tahay. Cabdullaahi ibnu Mascuud wuxuu yiri "waxay ahaayeen
          toddoba, waxaana arkay toddobadoodii oo goobtii Badar la dhigay oo
          lagu guray ceelkii lagu gurayey meydkii gaalada", Cuqba ibnu Abii
          Muceydh (oo asna ka mid ahaa dadkii bader lagu qafaashey oo dhex lagu
          dilay) maahane. Sidoo kale waxaa Muslim weriyey in maalin Abuu-Jahal
          dadkii ku yiri "weli ma dhexdiinnaa Maxammed wejigiisa ciidda ku
          camcaminayaa" markaasey dheheen "haa", wuxuu yir "Laata iyo Cussa
          ayaan ku dhaartaye haddaan arko isagoo wejiga dhlka ku camcaminaya
          inaan qoorta uga istaagayaa oo wejigiisa si fiican u booreynayaa".
          Maalin dambe ayuu markaa arkay Nabiga SCW oo kutanaya, markaasuu ku
          soo dhaqaaqay si uu go'aankiisii u fuliyo, markuu ku dhaqaaqay ayaa
          dadkii arkeen isagoo gadaal gadaal u soo bodey oo gacmaha taagaya.
          Markaasay dheheen: "maxaa kugu dhacay", wuxuu yiri "god naar ah ayaa
          dhexdayada ka samaysmay". Nabiga SCW markii arrintaa la weydiiyey
          wuxuu yiri "haddii uu ii soo dhowaan lahaa malaa'igta yaa xubin xubin
          u kala dafi lahayd". Allaahna isagoo ninkaas ficilkiisa tilmaamaya
          waxa uu qur'aankiisa ku yiri: ((ARRINKU SAAS MA AHANE DADKU (GAALADU)
          WAA XAD GUDBEEN, MARKUU ISKU ARKAY (GAALKANI) QANINIMO, RABBIGAA
          XAGIISAASE LOO NOQON, KA WARRAN MIDKA KA REEBAYA ADDOON (RABBIGIIS) U
          TUKANAYA, KA WARRAN HADDUU HANUUN KU SUGAN YAHAY (KAN LAGA REEBAYO)
          AMA UU AMRAYO TAQWO, KA WARRAN HADDUU (KAN WAX REEBAYAA UU ALLE)
          BEENIYEY OO KA JEESTAY (XAQII), MA WUUXAN OGAYN IN ALLE ARKAYO)),
          (Suuratul-Calaaq: 6-14) Ka dib Abii-Jahal waxa uu yimid Rasuulka
          SCWwuxuuna ku yiri: "ma waanan kaa reebin arrinkaan? markaasaa
          Rasuulka SCW si adag ula hadlay isagan dhaqaaqay markaasuu Abii-Jahal
          ku yiri Nabiga: "waad ogtahay inaysan jirin cid iga gurmad badan:
          Allaah ayaa ninkaas u jawaabay waxa uuna qur'aankiisa ku yir:
          ((ARRINKU SAAS MA AHANE HADDUUUSAN JOOGIN WAXAANNU QABAN FOODDA, FOOD
          BEENTEEY AH OO GAF BADAN, HA U YEERTO (MARKAAS) GARGAARIHIISA,
          WAXAANUNA (UGU) YEERIN MALAA'IKTA SABAANIYA, ARRINKU SAAS MA AHANE HE
          MAQLIN (RABBIGAANA U) SUJUUD UNA DHAWOW)), (Suuratul-Claaq: 15-19).
          Rasuulka SCW markii ay quraysh beenisay oo ay aad ula colaytantay si
          xunna ula dhaqantay Ayuu Ilaahay uga baryay in uu abaar ku rido
          wuxuuna yiri: "Allahayow iigu kaalmee in toddoba (sano oo abaar ah) oo
          toddobadii (nabi) Yuusuf oo kale ah ay dushooda ahaato: Alle waa uu ka
          aqbalay Nabigiisa baryadii wuxuuna quraysh ku riday abaar, markii
          abaartii haleeshay oo ay hal sano hasyay oo ay cirkii waxaan qiic iyo
          hunri ahayn ka waayeen aadna u rafaadeen ilaa ay bakhtiga ayo hargaha
          ka cuneen, ayaa Abii Sufyaan Rasuulka SCW u yimid oo ku yiri: "waxaad
          amraysaa hoggaansamidda Alle iyo in riximka la xiriiriyo, tolkaana way
          halaagsamayaan marka Alle u bar". Waxayna sheegeen (Quraysh) in haddii
          Alle ka qaado (abaarta) ay mu'miniiin noqonayaan markaasaa Rasuulka
          SCW Alle u baryey Allena waa ka aqbalay oo Quraysh dhibkii waa ka
          feydey, hase yeeshee kufrigoodii iyo gaalnimadoodii ayey sii wateen,
          ballantiina way ka baxeen. Allen isagoo arrinkaas tilmaamaya waxa uu
          yiri: ((SUG MAALINTA CIRKA LA IMAAN QIIQ CAD, OO DABOOLAYA DADKA
          KAASOO AH CADAAB DARAN, (WAXAY DHEHEEN) RABBIYOW NAGA FAYD CADAABKA
          WAXAAN NAHAY MUMINIINE, GOORMAY WAANTOOBIN, WAXA U YIMID RASUUL AY
          (RASUULNIMADIISU) CADDAHAY, MARKAASAY KA JEESTEEN ISAGII AYNA DHEHEEN
          WAA WAX LABBARE WAALAN)), (Suuratu-Dukhaan: 10-14).
          <a href="#">Read more</a>
        </p>
        <button class="btn-toggle">
          <i class="fa-solid fa-circle-chevron-down"></i>
          <i class="fas fa-times-circle"></i>
        </button>
      </div>
      <div class="wrap">
        <h1 class="wrap-titel">DHIBAATOOYINKII ASAXAABTA LAGU HAYEY</h1>
        <p class="wrap-text">
          Kufaartii qureysh markay maqlaan qof maal ama magac leh ama qabiil
          xoog leh ka dhashay ayaa islaamay waxay sameyn jireen iney canaantaan,
          caayaan oo ku diraan eheladiisa, inta badanna gacanta ulama aysan tegi
          jirin. Hase yeeshee markay maqlaan waxaa islaamay qof aan qabiil xoog
          leh ka dhalan ama addoon ah ama cid difaacaysa aysan jirin aad ayeey u
          ciqaabi jireen dhibaatooyin xunxunna wey u geysan jireen. Dadkii sidaa
          oo kale ahaa oo aadka loo ciqabay waxaa ka mid ahaa Bilaal, Cammaar
          binu Yaasir iyo aabbihiis Yaasir iyo hooyadiis Sumaya, Nahdiya iyo
          gabadheedii Ummu Cumeyr, Khabaab, Muscab ibnu Cumeyr iyo kuwo kaleba.
          Bilaal wuxuu addoon u ahaa oo ciqaabi jirey Ummaya ibnu Khalaf. Siduu
          u ciqaabi jireyna waxay ahayd intuu xarig qoorta ka geliyo ayuuu ku
          jiidi jirey ama qorrax kuleylka duhurkii intuu seexiyo oo dhagax weyn
          xabadka kasaaro ayuu dhihi jirey "ama waad dhiman ama Maxammed baad ku
          kufrin". Bilaal wuxuu ku dhihi jirey "AXAD" oo uu ula jeedo Ilaah
          keliya baan rumays nahay oo aan caabudayaa, dhib kasto loo geystana
          wax kale afkiisa waa soo mari waayeen. Maalinkii dambe ayaa isagoo
          sidii loo cadaabayo waxaa soo maray Abuubakar Al-siddiiq, markaasuu ku
          yiri ninkii ciqaabayey: "maad Ilaahay uga baqdid ninkaan miskiinka
          ah", markaasuu yiri: "wax u qabo adigaa diintiisii ka fasahaadiyee',
          markaasuu Abuubakar yiri: "waxaan ku siinayaa addoon aniga ii jooga oo
          aad isku diin tihiin, kanna waan xoreynayaa", sidaas ayuuna ku
          xoreerey Bilaal. Markuu Abuubakar xoreeyey Bilaal waxaa suuqa loo
          geliyey inuu axsaan hore ka dhexeeyey (labadooda) hase yeeshee Allaah
          ayaa difaacey oo u jawaabey dadkii waxaa ku hadlayey. Wuxuuna ku soo
          dejiyey aayadahan: Wuxuu Alle SW yiri: ((Waxaa ka fogaada (naarta) kan
          cabsada, waa kii bixiyey maalkiisa si uu isu dahiriyo, ruux wax siiyey
          ee u u gudayana ma jirin ee wuxuu u bixiyey Rabbiga sarreeya dartii,
          dib dambuuna u ralli noqon doonaa)), (Suuratul- layl 17-21). Sidoo
          kale Cammaar ibnu Yaasir iyo Aabbihiis Yaasir iyo Hooyadiis Summaya,
          oo ka mid ahaa dadkii dhibaatooyinka dardaran loo geystey, ayaa maalin
          iyadoo la ciqaabayo waxaa soo maray Nabiga SCW markaasuu ku yiri:
          "sabra reer Yaasirow, mowcidkiinnu waa jannee", Odeygii Yaasir iyo
          habartii Sumayaba waxay u dhinteen ciqaabkaas oo weliba habarta waxaa
          gacantiisa ku diley Abii-jahal oo iyadoo la ciqaabayo ayuu waran
          farjiga uga dhuftay halkaas oo ay ku naf baxday kuna noqotay qofkii u
          horreeyey ee ummaddaan Nabi Maxammed SCW Alle dartiis loo dilo.
          Willkoodii Cammaarna intay aad u ciqaabeen ayey ku dheheen "hadaad
          Maxammed caydid, Ilaahyadayada Laata iyo Cussana ammaantid waan ku sii
          deyneynaa markii uu xanuunkii ka batay ayuu sameeyey siday ku
          dirqiyeen, ka dib markay sii daayeen ayuu Nabiga SCW u tegey una
          sheegay waxay ku dirqiyeen, Allaah ayaa markaas soo dejiyey aayaddaan:
          Alle SW wuxu yiri: ((WAXAA ABUURTAY BEEN KUWA AAN RUMAYN AAYAADKA
          ALLE, KUWAASI WAA BEENALAYAAL, KUWA ALLE KU KUFRIYEY IIMAANKOODII KA
          DIB (WAA HLAAGSAMEEN), RUUX LAGU KHASBAY QALBIGIISUNA KU XASILAN YAHAY
          IIMAANKA MOOYEE, RUUXIISE XABADKIISU U WAASIC NOQDO GAALNIMADA WAXAA
          KORKOODA AHAADAY CARO XAGGA ALLE KA AHATAY, WAXAYNA LEEYIHIIN CADAAB
          WAYN)), (Suuratu-Naxli 105-106). Sidoo kale dadkii la ciqaabi jirey
          waxaa ka mid ahaa Sumayra, Nahdiya iyo gabdheedii Ummu Cumeyr oo wada
          ahaa addoomo dad gacantood ku jirey, hase yeeshee waxaa wada xoreeyey
          Abuubakar Al-sidiiq. Markuu Abuubakar dadkaas xoreeyey ayaa aabbihiis
          abu-quxaafa oo aan weli islaamin ku yiri: "Maandhow maad xoolahaaga ku
          bixisid dad xoog leh oo ku difaaci kara hadhow intaad dad ducafa ah ku
          bixineysid, hase yeeshee Abuubakar waxa uu caddeeyey in uu arrinkaas
          Alle dartiis ula jeedo. Sidaan soo sheegnay Muscab ibnu Cumeyr oo ku
          jirey dadkii aadka loo ciqaabay oo ay dhashay islaan maalqabeen ah,
          ahaana nin dhallinyaro ah oo qurxoon oo aad u xarrago badan, maalinba
          dhar nooc ah qaata, kana tilmaannaa Makka. Muscab markay hooyadiis
          maqashey inuu islaamay ayey xabbistay oo cuntadii u diiddey aadna u
          cadaadisay hase yeeshee markay intaas oo dhan wax uga qaadi weydey
          ayey dayrisay, ka dibna waxaa u dambeysey inuu rafaado oo uu jirkiisii
          jilif yeesho, wuxuuna ku jrey dadkii u hijrooday Xabashida. Markuu
          xabashida ka soo laabteyna waxaa Rasuulku SCW dacwo ahaan ugu direy
          Madiina halkaas oo uu muddo yar ka dib dacwadii wada gaarsiiyey
          guryihii reer Madiina kuna noqday macallinkii reer Madiina. Sidoo kale
          Khabaab wuxuu isna ka mid ahaa dadkii ay gaaladu dhibka ku hayeen ilaa
          uu maalin u tegay Rasuulka SCW oo Kacbada hooskeeda jooga isagoo
          doonaya in uu Ilaahay u baryo si dhibka looga fududeeyo wuxuuna ku
          yiri Rasuulkii Allow maad Alle noo baridid, markaasaa Rasuulku SCW
          fariistay oo ku yiri: waxay ahaayeen dadkii idinka horreeyey
          (muminiinta ahaa) kuwo loogu shanleeyo hilibka iyo lafta dhexdooda
          shanlo bira, arrinkaasna kamana kala dhambali jirey, kamana reebi
          jirin diintooda, Allena wuu taamyeelin isagoo Alle maahee aan cid kale
          ka baqayn, sidoo kale waxa uu Khabaab shaqo u qabtay Caas binu Waa'it
          oo ka mid ahaa kufaartii Quraysheed, markaasaa Khabaab ku yeeshay
          xoolo markaasuu u tegay oo ku yiri: "isii waxaygii hase yeeshee Caas
          waa diiday wuxuuna yiri, ku siin mahayo ilaa aad Maxamed ku kufridid.
          Khabaabna waxa uu guu jawaabay ku kufrin maayee ilaa aad ka dhimato oo
          misna lagu soo bixiyo, Caas wuxuu yiri: "ma intaan dhintaa qiyaamaha
          la i soo saarayaa,? Khabaab ayaa ugu jawaabay "haa," waxa uu yiri:
          "halkaasna waxa aan helayaa maal iyo ilmo oo markaasaan kuu gudayaa.
          Allena isagoo ninkaas ficilkiisa iyo waxa la midka ah tilmamaya waxa
          uu Qur'aankiisa ku yiri: ((KA WARRAN KAN KU KUFRIYEY AAYAADKAYAGII OO
          YIRI(AAKHIRO) LA I SIINAYAA MAAL IYO CARRUUR, MA WUXUU DAALACDAY
          QAYBKA, MISE ALLAHA RAXMAANKA AH AGTIISA AYUU BALLAN KA YEESHAY, SAAS
          ARRINKU MA AHANE WANNU QORIN WUXUU LEEYAHAY, WAXAANA U FIDINAYNAA
          CADAABKA FIDIN, WAAN DHAXLAYNAA WAXA UU SHEEGANAYO (EE UU KU FAANAYO)
          WUXUUNA NOO IMAANAYAA ISAGA OO KALIGIIS AH)), (Suuratu-Maryam 77-80).
          Dhibaatooyinkaas aan soo tilmaannay oo isugu jiray dil, ciqqab,
          cadaaadis, dulmi, boob, iyo aflagaaddo ayaa dadkii asxaabta aha lagu
          hayeysiiba kuwoodii taagta darraa ee cid difaacaysa aysan jirin aad
          ayuuna dhibkaasi uga batay wax walba ayaana lagula dhaqmay, hase
          yeeshee Alle iyo Rasuulkiisa ayaa intaas amrayey inay dhibka ku
          samraan oo taqwada iyo daacada Alle ku dadalaal dagaalna aysan samyn
          ee ay gacmahooda laabaan, hase yeeshee asxaabtu waxay jeclaayeen in ay
          is difaacaan oo iska celiyaan cadowga Alle, marar badanna waxa ay u
          yimaadeen Rasuulka iyagoo ka sheeganaya dhibka lagu hayo oo jecel inay
          is difaacaan, sida dhacday maalin in Cabdiraxmaan bin Cawf iyo koox
          kale oo asxaabta ka mid ahayd u yimaadeen Rasuulka kuna dheheen: "Nabi
          Allow markaan shirkiga ku jirnay awood baan lahayn, markaan iimaanka
          qaadanayna xaqiiriin baan noqonnay". Markaasaa Nagibu SCW ku yiri:
          "waxaan idin amrayaa iska dhaafid hana la dagaalinina qowmka, sidaas
          ayaa asxaabtii Rasuulku u fuliyeen amaradii Alle iyo kuwii Rasuulka
          SCW uguna samreen dhibkii iyo cadaadiskii ka imaanayey acdaadii Alle,
          Allena mar walba waxa uu soo dejinayey aayado uu ku amrayo inay ay
          samraan oo gacmahooda laabaan, Rasuulkuna arrintaas ayuuu ku
          boorrinayey, Cabdullaahi bin Cumar isagoo tilmaamaya dhibaatadii
          asxaabta lagu hayey waxa uu yiri: 'Islaamku waa yaraa sidaa darteed
          ninka diintiisa ayaa laga fidnaynayeey, way dili jireen ama wa cadaabi
          jiree".
          <a href="#">Read more</a>
        </p>
        <button class="btn-toggle">
          <i class="fa-solid fa-circle-chevron-down"></i>
          <i class="fas fa-times-circle"></i>
        </button>
      </div>
      <div class="wrap">
        <h1 class="wrap-titel">DAARTII ARQAM BINU ABII ARQAM</h1>
        <p class="wrap-text">
          Daarta Arqam binu abii Arqam waxay ahayd rugtii ay Rasuulka SCW iyo
          asxaabtiisu ku kulmi jireen oo uu diinta ku bari jirey kuna tarbiyeyn
          jirey, kuna kala war qaadan jireen intii Makka la joogey. In kastoo ay
          dacwadu jahri (qarsoodi) aheyd, haddana xikmadda dacwadu waxay keentay
          in meel qarsoodi ah la isugu tago oo ay diinta ku bartaan howlahoooda
          khaaska ahna ku qabsadaan, maxaa yeelay haddii ay bannaanka ku shiri
          lahaayee ama ay diinta isku bari lahaayeen dhib weyn ayaa soo food
          saari lahaa, sidii dhacdayba maalin ay Rasuulka SCW iyo asxaabtiisu
          tageen buuraha Makka oo ay ku tukanayeen, waxaa markaa arkay gaaladii
          oo dagaal ku soo qaadday halkaasoo dhibaatooyin la isku gaarsiiyey
          sida saxaabiga la yiraahdo Sacad ibnu abii Waqaas oo muslimiinta ka
          mid ahaa uu laf madaxa ugu jeexay nin mushrikiinta ka tirsanaa oo
          caayey diintiisa, dhiiggaasuna wuxuu ahaa dhiiggii u horreeyey oo Alle
          dartiis loo daadsho intii Rasuulka SCW la soo diray.
          <a href="#">Read more</a>
        </p>
        <button class="btn-toggle">
          <i class="fa-solid fa-circle-chevron-down"></i>
          <i class="fas fa-times-circle"></i>
        </button>
      </div>
      <div class="wrap">
        <h1 class="wrap-titel">
          HIJRADII U HORREYSEY EE XABASHA LOO HIJROODAY
        </h1>
        <p class="wrap-text">
          Sidaan soo sheegnayba dhibkey qureysh ku heysey dadkii rumeeeyey
          Rasuulka scw ee qaatey caqiidada islaamka ayaa marba marka ka dambeysa
          aad u sii siyaadayeey ilaa la gaarsiiyey asxaabtii Rasuulka scw heer
          aad u adag oo ay xammili kari waayeen iney ku noolaadaan magaaladii
          Makka oo ay ku dhasheen tolkoodna degganaa, iyadoo waxa lagula
          dagaallamayaana ay ahayd caqidadaas islaamka oo ay qaateen iyo iyagoo
          ka baxay wixii qabiilkoodu ku dhex jiray ee shirkiga iyo caadooyinka
          foosha xun ahaa Xaaladdu markay halkaa marayso ayaa Allaah subxaanahu
          watacaalaa sheegay muslimiintii in uu dhulka Alle waasic yahay.
          Rasuulku scw markuu arkay heerka adag ee asxaabtiisu marayso iyo
          dhibaatooyinka daran ee soo gaaraya dadkii islaamka qaadanayey siiba
          kuwoodii masaakiinta ahaa ayuu u sheegay iney u hijroodaan dhulka
          xabashida oo uu ka talinayey boqor caaddil ah si fiicanna u heystey
          diintii Nabi ciise magaciisana la oran jirey Najaashi. Sidaa darteed
          ayaa waxaa baxay bishii Rajab ee sannadkii ee sannadkii shanaad
          kooxdii ugu horreysey oo u hijroota xabashida. Kooxdaas oo ka koobnayd
          12 rag ah iyo 4 dumar ah waxaa hoggaaminayey Cismaan binu Caffaan oo
          ay la socotey xaaskiisii Ruqiya oo ahayd gabadhii Rasuulka. Wuxuuna
          Rasuulku scw yiri isagoo ka hadlaya labadooda "waa ehelu-beytkii u
          horreeyey ee u hijrooda jida Alle intii ka dambeysey Nabi Ibraahiim
          iyo Nabi Luud". Waxay kooxdaasi ku baxday si qarsoodi ah iyagoo baxaya
          habeennimo maxaa yeelay si caddaan ah uma bixi karin, gaaladii
          qureysheed markay ogaadeen in kooxdaasi baxday waxay ka daba direen
          ciidan si loo soo qabto, maxaa yeelay baadilku waqti kasta oo u joogo
          iyo meel kasta oo u joogo waa isku af, raallina ugama ahan xaqa inuuu
          ku fulo gudaha dibeddaba. Nasiib wanaag kooxdii muslimiinta ahayd
          waxay isla markiiba tageen baddii Ilaahna wuxuu uga sahlay doonyo
          ijaar ah oo meesha marayey, waxayna tageen dhulka Xabashida iyagoo
          Nabad qaba. Ciidankii gaaladu soo dirtey waxay tageen baddii oo cidla
          ah dabadeedna waxay ku soo laabteen Makka, xaaladdu markay halkaas
          marayso laba bilood ka dib, bishii Ramadaan ee isla sannadkii shanaad
          ee soo diriddii Rasuulka scw, ayaa maalin Rasuulka scw uu ugu yimid
          madaxdii qureysheed oo kacbada gabren, markaasuu sidii caadadiisa
          ahaan jirteyba inuusan xaqa cidna uga cabsoon cid walbana gaarsiiyo
          diinta Alle ha yeesho ama ha diiddee, ayuu odeyaashii ku dul akhriyey
          suuratu al-najmi oo ah suurad aad cajiib u ah. Odeyaashii meesha
          joogay markay maqleen suuraddaas waa is hanan kari waayeen markaasay
          si fiican u dhegaysteen uguna khushuuceen, maxaa yeelay in badan
          fursad ma siin iney qur'aanka dhegaysteen oo waxay iska ilaalin jireen
          iney maqlaan wayna ku buuqi jireen, laakiin maanta ilaahay ma
          haleeshiin iney ku buuqaan. Rasuulku scw markuu dhammeeyey akhriskii
          suuraddaas ayuu sujuuday sida mashruuca ah in la sujuudo marka
          suuraddaa la dhammeeyo. Odeyaashii qureysh ee dhageysanayey iyagoon is
          ogeyn ayey hal mar sujuud la wada daateen dhammaantood, markay
          sujuuddii ka soo kaceen ayey is haaraameen waliba kuwii meesha ka
          maqnaa ayaa canaantay kuwii dhagaystey oo sujuudey kuna yiri: "ma
          maantaad qur'aankiisii iyo ilaahiis u sujuuddeen!?". Odeyaashii waxay
          isla markiiba degsadeen jawaab been ah si ay isu difgaacaan waxayna
          yiraahdeen: "ilaahyadayaduu ammaanay oo markuu marayey Laata, Cussa
          iyo Manaat ayuu yiri "kuwaasu waa asnaamtii sarreysey, shafeecadoodana
          la rajaynayey", sidaa darteed ayaannu u sujuudney". Waxaa kale oo
          culimada qaarkood yiraahdaan hadalka ay sheegayaan shayaaddiintoodii
          ayaa dhegahooda ku akhrisey, markaasey sujuudeen. Markii qisadaani
          dhacday ayaa kooxdii muslimiinta ahayd ee dhulka Xabashida u hijrootey
          waxaa la gaarsiiyey warkii oo la bddelay oo waxaa lagu yiri:
          "odeyaashii qureysheed waa islaameen" markaasay si halhaleel ah uga
          soo laabteen dhulkii Xabashida maxaa yeelay awalba waxaa geeyey dhul
          aysan garaneyn dadkiisa iyo dhaqankiisa carar ay diintooda la
          cararayeen. Muddo markay soo socdeen oo ay soo gaareen duleedka Makka
          ayey ogaadeen xaqiiqdii iyo in warkii sidii loogu sheegay uusan ahayn
          cadaadiskii iyo dulmigii Makka yaalleyna uu sidii hore kaba daran
          yahay, markaasaa talo ku caddaatey waxayna ka tashadeen waxay samayn
          lahaayeen. Ugu dambeyntii waxay u kala qeybsameen saddex qeybood: Qeyb
          ku noqotay dhulkii Xabashida, qeyb dhuumasho ku soo gashay Makka iyo
          qeyb magangelyo weyddiisatey qaar ka mid ah odeyaashii qureysh.
          Qureysh markay arkeen in dadkii shalay fakaday ay soo laabteen ayay
          kordhiyeen dhibkii iyo cadaadiski ay muslimiinta ku hayeen waxayna soo
          saareen go'aanno cusub oo ah: in qabiil walba uu wiilkooda ama
          gabadhooda ku filnaado oo ciqaabo cadaasna saaro. Kooxdaan dhowr iyo
          tobanka ahayd ee xabasha u hjrootay waxaa ka mid ahaa Abuu Bakar
          siddiiq hase yeeshee markay sii marayeen Barkul Qimaad ayaa waxaa la
          kulmay nin la oran jiray ibnu Daqinna oo oday u ahaa reer Qaara
          markaasuu Abuu Bakar ku yiri: "xaggee u socotaa, Abuu Bakar ayaa
          markaa ku yiri: tolkay ayaa isoo bixiyey waxaana doonayaa in aan
          dhulka ku socdo oo (tago meel aan) Rabbigay ku caabudo. Ibnu Daqinna
          ayaa hadlay oo yiri: "adigoo kale ma baxo lamana bixiyo ee laabo oo
          baladkaaga Rabbigaa ku caabud anigaa ku meggan geliyeye, markaasuu
          Abuu Bakar Ibnu Daqinna la soo noqday, Ibnu Daqinnana ogeysiis ayuu
          bixiyey inuu Abuu Bakar meggan geliyey. Qureyshna wa ay ka aqbashay
          (laakiin waxay Abuu Bakar u ogalaadeen) in uu gurigiisa dhexdiisa ku
          caabudo Rabbigiisa oo uusan muujisan. Sidaas ayuu markaa Abuu Bakar
          ahaa ilaa muddo wuxuuna sameyn jirey Qur'aanka ayuu kor u qaadi jirey
          isagoo gurigiisa joooga markaasaa waxaa ku soo ururi jirey dumarka iyo
          carruurta gaalada iyagoo eegaya oo la yaabban, wuuna ooyi jirey Abuu
          Bakar marka uu Qur'aanka akhrinayo, arrinkaasi wuxuu dhibay Qureysh
          waxay markaa u tegeen Ibnu Daqinna oo ka codsadeen inuu ka laabto
          (meggan gelyadii uu Abuu Bakar u fidiyey), Ibnu Daqinna ayaa markaa
          Abuu Bakar u tegey oo kala doorransiiyey inuu (Abuu Bakar) cibaadada
          siraysto ama kala noqdo meggan gelyadii, Abuu Bakar ayaa markaa u
          celiyey meggan gelyadiisii kuna yri: "waa kuu celiyey meggan
          gelyadaadii, waxaana ku raaali ahay meggan gelyada Alle
          <a href="#">Read more</a>
        </p>
        <button class="btn-toggle">
          <i class="fa-solid fa-circle-chevron-down"></i>
          <i class="fas fa-times-circle"></i>
        </button>
      </div>
      <div class="wrap">
        <h1 class="wrap-titel">HIJRADII LABAAD EE DHULKA XABASHIDA</h1>
        <p class="wrap-text">
          Markuu cadaadiskii iyo ciqaabkii lagu hayey dadkii muslimiinta ahaa ee
          joogey Makka oo aad u kordhay iyadoo waxa lagula dagaaallamayey ay
          ahayd tawxiidka iyo ciqiidada saliimka aha oo ay qaateen ayaa Rasuulku
          scw amray asxaabtiisii mar labaad iney dhulka Xabashida u hijroodaan
          oo sidaan soo sheegnayba uu ka talinayey boqor caaddil ah. Waxaa marka
          baxay oo hijroday 83 rag ah iyo 18 dumar ah oo ku baxay si qarsoodi
          ah. Ilaahna waa u fududeeyey jidkii oo nabad qab ayey ku gaareen
          dhulkii Xabashida. Madaxdii qureysheed markay maqleen in dadkii
          muslimiinta ahaa ay dhulka xabashida u hijroodeen iyagoo ah caddad
          tiro badan, oo tegey meel ay diintooda iyo naftooda ku ammaan
          helayaan, aad ayay u caroodeen waxayna isla markiiba qaateen tallaabo
          degdeg ah oo ay uga hortegayaan arrintaas. Waxay direen laba nin oo la
          kala oran jirey Cumar binu Caas iyo Cabdullaahi ibnu abii Rabbiica,
          waxayna u dhiibeen hadiyad badan, waxayna ku dheheen "waxaad
          hadiyaddan u geysaan boqorka Najaashi iyo wasiirradiisa, kuna hormara
          wasiirrada oo intaad arrinka ka dhaadhicisaan u kaxaysta boqorka,
          boqorka markaad la kulantaanna waxaad u sheegtaan inuu gacanta idinka
          soo geliyeo dadkaas isagoo aan ka hadalsiin". Labadii nin waa ay
          baxeen iyagoo xoolo badan oo hadiyaad ah daadihinaya, siday arrintu
          ahaydna waxay ku hormareen wasiirradii, nin walba oo ka mid ahaana
          waxay siiyeen hadiyad fiican, go'aankii ay wateen way ka
          dhaadhiciyeen, ka dibna labadii nin iyo wasiirradii oo wada socda ayaa
          u wada tegey boqorkii ahaa Najaashi, hadiyaddiisiina waa loo geeyey.
          Ka dibna labadii nin ee wafdiga ahaa mid ka mid ah ayaa istaagay si uu
          barnaamijkii ay boqork iyo dowladda Xabashida ugu yimaadeen u soo
          gudbiyo, wuxuu yir "boqorow waxaa dhulkaaga soo galay niman
          dhallinyaro ah oo aan caqli lahayn oo diintoodii kuwii u sharaf badnaa
          oo ahaa odeyaashoodii noogana ogaal badan xaalkooda iyo waxa ay ku
          ceebeynayaan". Intaa markay soo bandhigeen labadii nin ayaa waxaa
          hadalkii qaatey wasiirradiii, oo sidaan soo sheegnayba ahaa niman
          xoolo cunay waxayna yiraahdeen: "boqoroow run bay sheegayaane u dhiib
          ha celiyaane". Najaashi oo siduu Rasuulka scw sheegayba aha boqor
          caaddil ah, markuu dhegaystay hadalkii ay soo jeediyeen nimankii
          wafdiga ahaa ee hadiyadda keenay iyo ayiditaankii wasiirradiisa ma
          uusan qaadan hadalkoodii kumana kedin arrimaahaasi inu caddaaladda ka
          tago oo hal dhinac keliya dhegaysto ee wuxuu yiri: "ha la ii keena
          dhinaca kale". Markii loo tegey dadkii muslimiinta ahaa oo loo sheegay
          in boqorku rabo ayna yimaadeen niman loo soo diray ayey ka wada
          hadleen siday u qaabbili lahaayeen arrinkaas, ugu dambeyntiina waxay
          qaateen go'aankii lagu yaqaanney qofka iimaanka macaankiisa dhadhamiya
          inuusan qofna uga cabsoon Ilaahay diintiisa waxayna go'aansadeen wax
          kasta oo ku yimaada ineysan diintooda marna ka soo dabcin. Waxayna
          af-hayeen ka dhigteen Jacfar binu abii-dhaalib oo ahaa Nabiga scw ina
          adeerkiis, dabadeed boqorkii ayaa loo yimid, hadalkiina waxaa bilaabay
          Jacfar wuxuuna yiri: "boqoroow waxaan ahaan jirnay dad jaahiliya ah,
          sanamkaan caabudi jirney, bakhtigana waan cuni jirney, faaxishadana
          waan la imaan jirney, qaraabadana waan goyn jirney, deriskana waan
          xumeyn jirney, midkayaga xoogga lehna wuxuu boobi jirey kan tabarta
          daran, sidaas ayaan ahayn, markaasaa Ilaahay wuxuu no soo diray Rasuul
          annaga naga mid ah, oo aan naqaan nasabkiisa, runtiisa, ammaanadiisa
          iyo dhowrsanaantiisa, wuxuuna noogu yeeray Ilaahay keliya inaan
          waxidno oo aan caabudno kana dhex baxno wixii annaga iyo aabbayaashayo
          aannu caabudi jirney; sido kale wuxu na amray inaan warka ka run
          sheegno, ammaanadan gudanno, qaraabdana xiriirinno, deriskana
          wanaajinno, xaaraamta iyo dhiigga dadkana ka fogaanno; sidoo kale
          wuxuu naga reebay xumaan oo dhan, markhaati beenaalaha, xoolaha
          agoonta oo la cuno, gabdhaha dhowrsoon oo la af-lagaadeeyo (qadfo);
          sidoo kale wuxuu na amray Allaah keliya inaan caabudno oo aanan u
          shariik yeelin; haddaba Rasuulkaas ayaannu rumeyney waana raacnay
          wuxuu noo keenay oo Ilaahay diintiisa ah; Ilaah keliya ayaanna
          caabdunay, waxna ugu shariik yeeli mayno, waanna xarrimnay wuxuu
          Ilaahay naga xarrimay, waana xalaalaynay wuxuu Alle noo xalaaleeyey;
          sidaa markaan yeelnay waxaa nagu xad gudbay dadkayagii, way na
          cadaabeen, diintayadii ayey naga fitneeyeen, waxayna doonayaan inaan
          bannaysanno xumaataan bannaysan jirnay, markay na dirqiyeen, na
          dulmiyeen oo ay na ciririyeen oo annaga iyo diintayadii ay kala dhex
          galeen ayaan waddaankaaga u soo baxsannay oo adiga ku doorannay,
          derisnimadaadaanna jecel nahay, waxaanna rajayney inaan agtaada nalagu
          dulmineyn", intaas markuu Jacfar ku soo koobay hadalkiisii aadka u
          qiimaha badnaa dhinac walbana wax ka ishaaray, ayaa Najaashi su'aal
          weydiiyey Jacfar oo ku yiri: "waxa uu Nabigaasi xagga Ilaahay ka
          keenay wax ma ka haysaa", Jacfar wuxuu yiri haa, Najaashi ayaa yiri
          "akhri", markaasuu Jacfar akhriyey Suuratu Maryam oo si fiican uga
          hadahsya qisadii Maryam iyo wiilkeedii Nabi Cise. Najaashi markuu
          dhegaystey suuraddaas oohin ayuu la dhacay ilaa uu gadhkiisii ka
          qoyey, wasiirradii meesha fadhiyeynaa sidoo kale way ooyeen markay
          maqleen Ilaahay aayaatkiisaas. Najaashi ayaa markaas hadlay oo yiri:
          "waxaad akhriday iyo wixii Nabi Ciise la yimid hal dariishad bay ka
          soo baxeeen", ka dibnay wuxuu ku jeestey labadii nin ee qureysh soo
          dirsatay oo ku yiri "Ilaahay ku dhaartaye inaanan idiin dhiibayn
          dhibna looma geysan karo". Intaas markuu fadhigii ku dhammaaday oo
          lagu kala dareeray ayaa Camar binu Caas ku yri saaxiibkiisii
          Cabdullaahi ibnu Rabbiica "Ilaah ayaan ku dhaartaye shirqool ayaan u
          samaynayaa dadkaas berrito aan ku dabargooyo markaasoo Cabdullaahi ku
          yiri "ha samynin arrintaa, maxaa yeelay waa tolkeen haba na
          khilaafaane', hase yeeshee Camar waa ku adkeystey go'aankiisii wuxuu
          mar labaad ku laabtay Najaashi isaga iyo saaxiibkiis waxayna ku
          dheheen "boqoroow dadkaani Ciise ibnu Maryama waxay ka sheegaan hadal
          weyn", markaasaa mar kale loo yeeray muslimiintii, markay yimaadeenna
          Najaashi ayaa hadlay oo yiri "maxaad ka aamminsan tihiin Nabi Ciise?",
          Jacfar ayaa u jawaabay oo yiri 'waxaan ka aamminsannahay wixii
          Nabigayagu noo sheegay oo ah inuu yahay Ilaahay addoonkiisii,
          Rasuulkiisii, ruuxdiisii iyo kalimmaddiisii uu Maryama ku riday",
          markaasaa Najaashi qori yar kor u qaaday oo yiri "iska taga aammin
          baad ku tihiin dhulkayga qofkii dhib idiin geystana waa dambiile, mana
          jecli in la siyo buur dahab ah oo qof idinka mid ah dhib loo geysto",
          labadii nin ee qureysh ka socdeyna wuxuu u yiri "ha loo celiyo
          hadiyaddooda uma baahniye". Ka dibna isagoo hadalkiisii sii wata wuxu
          yiri "Ilaah baan ku dhaartaye hadda ka hor markii inqilaabka la igu
          sameeyey ee Ilaahay iiga gargaaray laaluush igama uusan qaadan, qof
          bini aadan ahna arrinteyda kalama uusan tashan, aniguna arrintiinna
          laaluushna ku qaadan maayo qof binu aadan ahna ku raaci maayo".
          Hadalkaas oo ula jeedo in Ilaahay u gargaaray, asna Ilaahay diintiisa
          iyo xisbigiisa uu u gargaarayo, sidaas ayaana arrintii ku dhammaatay,
          wafdigii qureyshna ku laabtay isagoo la murug geliyey, hadiyaddiina
          lagu soo celiyey, muslimiintiina waxaa Ilaahay siiyey cisso iyo
          wanaag, waxayna dhulkii Xabashida ku joogeen nabadgelyo iyo wanaag.
          Madaxdii qureysheed markii wafdigoodii ku soo laabtay una warramay
          wixii uu dhulka Xabashida kala soo kulmay ayey aad u caroodeen kana
          xumaadeen, waxaa kaloo murugo kale ku sii noqotay in Ilaahay
          diintiisii ay Makka dhaaftay oo ay gaadhay Afrika ammaanna ku heshay,
          ayna baab'day arrintii ay doonayeen oo ahayd in diintu aysan Makka
          dhaafin oo ay halkaas ku cabburiyaan.
          <a href="#">Read more</a>
        </p>
        <button class="btn-toggle">
          <i class="fa-solid fa-circle-chevron-down"></i>
          <i class="fas fa-times-circle"></i>
        </button>
      </div>
      <div class="wrap">
        <h1 class="wrap-titel">U TEGITAANKII ABII-DHAALIB</h1>
        <p class="wrap-text">
          Qureysh markay tallaabo walba oo ay qaadday, oo ay rabtey in ay
          dacwada islaamka ku joojiso, ay u suurtageli wayday, dacwadii
          islaamkuna ay marba marka ka dambeysa sii fideyso, dadka raacayana sii
          badanayo, ninka ka dambeeyaana uu yahay Nabi Maxammed SCW oo ay uga
          heybeysanayeen adeerkiis Abii-dhaalib oo ay hore ugu tageen waxna aan
          ka qaban Nabi Maxammed ayey mar labaad ku noqdeen waxayna ku dheheen
          "Abii-dhaalibow waxaad tahay nin oday ah oo sharaf agtayada ka leh
          hadda ka horna waan kuu nimid annagoo kaaga dacwooneyna wiilkaad
          adeerka u tahay, hase yeeshee nagama aadan qaban oo kaalintaadii waad
          ka soo bixi weydey, haddaba ilaah baan ku dhaarannaye ku sabri mayno
          mar dambe wuxuu nagu samaynayo wiilkaad adeerka u tahay, oo ah
          aabbeyaashayo oo la caayo, ilaahyadayada oo wax laga sheego iyo
          caqligayaga oo la duro, marka ama naga qabo ama noo daa", Abii-dhaalib
          dacwadaas ay odeyaashu ula yimaadeen oo ka dhex taagan wiilkiisa iyo
          tolkiis aad ayey u cusleysey, wuxuuna u yeeray Rasuulka SCW oo ku yiri
          "adeer reer tolkaa waa ii yimaadeen sidaasayna i yiraahdeen baaqi yeel
          naftayda iyo naftaada, waxaanan awood u lahaynna ha igu kallifin".
          Rasuulka SCW markuu dhegaystey fikraddii adeerkiis u soo jeediyey,
          arkayna in adeerkiis ka soo dabcay mowqifkiisii hore ayna dhici karto
          inuu ka baxo garabkiisa, cadaadiska tolkiis uga yimid awgiis ayuu ku
          yiri "adeer Ilaah ayaan ku dhaartaye ma awoodo in aan ka tago arrinka
          la ila soo diray, markaasuu abii Dhaalib yiri: "Ilaah baan ku
          dhaartaye ben ma sheegin wiilkaan adeerka u ahay weligiis e iska
          noqdo". Ka dibna Rasuulka SCW meeshii ayuu ka istaagay isagoo ilmo ay
          indhihiisa ku soo joogsatay waayo arrinka uu maanta adeerkiis soo
          jeediyey waxaa weeye in xaqa iyo diinta laga haro oo kufri la raaco.
          Abii-dhaalib markuu arkay go'aanka kama dambaysta ah ee uu Rasuulka
          SCW qaatay ayuu u yeeray oo ku yiri "adeer Ilaah baan ku dhaartaye
          kuma ay soo gaarayso awooddoodu (dhibkoodu) ilaa ciidda la igu xabaalo
          ee amarkaaga la jahar wax dhib ahi korkaaga ma ahaanayso, kuna
          bishaarayso indhahaaguna ha ku qaboobaan sidaas". Madaxyaweyntii
          qureyshee d markay arkeen Abii-dhaalib inuusan waxba ka qaban arrinkii
          ay ula tageen, Nabi Maxammedna SCW uu weli ilaahyadoodii iyo
          diintoodii uu ku sheegayo baadi uguna yeerayo iney Ilaah kaliya
          caabudaan ayey mar saddexaad Abii-dhaalib ku laabteen waxayna ku
          dheheen "Abii-dhaalibow waxaad tahay nin akhyaar ah wiilkaagana wuxuu
          samaynayo waad la socotaa, adiga laftaaduna nala diin baad tahay oo m
          araacsanid diintiisa haddaba wiilkaan dadkiieennii kala geeyey oo
          diinteennii ku ciyaaray noo dhiib aan kaa kaafinnee, (dilnee) adigana
          waxaan kuugu beddelaynaa wiil kale oo uu dhalay Waliid abnu Muqiira oo
          la yiraahdo Cimmaara, oo ah wiil aad u fiican, marka qaado wiilkaas
          noloshiisa iyo diyaadiisaba", Abii-dhaalib wuu ku qoslay wuxuuna yiri
          "ma waxaad iigu timaaddeen inaan wiilkiina idiin koriyo, keygana aad
          dishaan", meeshiina waa lagu kala tegey.
          <a href="#">Read more</a>
        </p>
        <button class="btn-toggle">
          <i class="fa-solid fa-circle-chevron-down"></i>
          <i class="fas fa-times-circle"></i>
        </button>
      </div>
    </div>
    <script src="javascript.js"></script>
  </body>
</html>
